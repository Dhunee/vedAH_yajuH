+++
title = "तैत्तिरीयोपनिषत्"

+++


## ७ 

### ०१ 

[[453]]

कृष्णयजुर्वेदीयं तैत्तिरीयारण्यकम्।
(तत्र शीक्षोपनिषत्संज्ञकसप्तमप्रपाठकस्याऽऽरम्भः )
प्रथमोऽनुवाकः।
________________________

(*) वागीशाद्याः सुमनसः सर्वार्थानामुपक्रमे।
यं नत्वा कृतकृत्याः स्युस्तं नमामि गजाननम्॥ १॥
यस्य निश्वसितं वेदा या वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम् (१)॥२॥
तत्कटाक्षेण तद्रूपं दधद्बुक्कमहीपतिः।
आदिशत्सायणाचार्य वेदार्थस्य प्रकाशने॥३॥
ये पूर्वोत्तरमीमांसे ते व्याख्यायातिसंग्रहात्।
कृपालुः सायणाचार्यो वेदार्थं वक्तुमुद्यतः॥४॥
व्याख्यातः पितृमेधान्तः कर्मकाण्डो नयैः स्फुटम्।
अथोपनिषदं न्यायैर्व्याकुर्वे ब्रह्मबुद्धये॥५॥
अत्र२ ह्युपनिपच्छब्दो ब्रह्मविद्यैकगोचरः।
तच्छव्दावयवार्थस्य विद्यायामेव संभवात्॥६॥
उपोपसर्गः सामीप्ये तत्प्रतीचि समाप्यते।
सामीप्यात्तारतम्यस्य विश्रान्तेः स्वात्मनीक्षणात्॥७॥
त्रिविधः सदिधात्वर्थी विद्यायां संभविष्यति।
श्रीमत्सुरेश्वराचार्यैर्विस्पष्टमिदमीरितम्॥८॥
“उपनीयेममात्मानं ब्रह्मापास्तद्वयं स्वतः।
निहन्त्यविद्यां तज्जं च तस्माद्रुपनिषद्भवेत्॥९॥
निहत्यानार्थमूलां स्वाविद्यां प्रत्यक्तया परम्।
गमयत्यस्तसंभेदमती वीपनिषद्भवेत्॥१०॥
प्रवृत्तिहेतूत्रिःशेषांस्तन्मूलोच्छेदकत्वतः।
यतौऽवसादयेद्बिद्या तस्मादुपनिषन्मता।” इति॥११॥

[[454]]

यथोक्तविद्याहेतुत्वाद्ग्रन्थोऽपि तदभेदतः।
भवेदुपनिषन्नामा लाङ्गलं जीवनं यथा॥१२॥

तत्र – विषयः कः फलं किं कः संबन्धः कोऽधिकारवान्।
इत्याकाङ्क्षानिवृत्त्यर्थं चतुष्टयमुदीर्यते॥१३॥

अनन्यलभ्यो विषय इति हि विषयस्य लक्षणम्। औषधविशेषग्रहप्रचारसुशब्दनिर्णयादीनामायुर्वेदज्योतिःशास्त्रव्याकरणादिभिरेव लभ्यत्वात्तद्विषयत्वं दृष्टम्। अत्रापि तद्वदनन्यलभ्यमद्वैतम्। न खल्वद्वैतमात्मतत्त्वं वेदान्तव्यतिरिक्तेन केनचित्प्रमाणेन लभ्यते। भागान्तरे चाऽऽम्नायते – “नावेदविन्मनुते तं बृहन्तम्” इति। अनया श्रुत्या यथा वेदव्यतिरिक्तं प्रमाणं निषिध्यते तथा श्रुत्यन्तरेणोपनिषद्धतिरिक्तो वेदभागो निषिध्यते। तथा च वाजसनेयिन आमनन्ति – “तं त्वौपनिषदं पुरुषं पृच्छामि” इति। उपनिषत्स्वेवाधिगत औपनिषदः। यस्तु मानान्तरेण गम्यस्वं मन्यते स प्रष्टव्यः। किं प्रत्यक्षेणोतानुमानेनाऽऽहोस्विदागमेनेति। आद्येऽपि किं बाह्येन प्रत्यक्षेण किंवा मानसेन। तत्र बाह्यप्रत्यक्षनिषेधं तलवकारा आमनन्ति “न तत्र चक्षुर्गच्छति” इति। तत्रोपपत्तिं तैत्तिरीयाः कठाः श्वेताश्वेतराश्चाऽऽमनन्ति – “न संद्दशे तिष्ठति रूपमस्य न चक्षुषा पश्यति कश्चनैनम्।” इति। संद्दशे सम्यग्द्रष्टुमस्य परमात्मनो रूपं नीलपीतह्रस्वाद्याकारं न तिष्ठति न विद्यते। अतः कश्चिदपि ब्रह्यादिस्तम्भान्ते जगति वर्तमानो जन्तुरेनं परमात्मानं चक्षुषा न पश्यति। चक्षुषो रूपैकविषयत्वं सार्वजनीनम्। तैर्थिकानां पामराणां चात्र विसंवादाभावात्। यथा रूपराहित्याच्चक्षुर्विषयत्वं नास्ति तथा शब्दादिराहित्याच्छ्रोत्रादिविषयत्वमपि नास्तीति कठैराम्रायते - “अशब्दमस्पर्शमरूपमव्ययं तथाऽरसं नित्यमगन्धवच्च यत्” इति। तस्मान्न बाह्यप्रत्यक्षविषय आत्मा। मानसप्रत्यक्षमपि कीद्दशमिति वक्तव्यम्। किं ममाऽऽत्मा भद्रसेन इत्येवंरूपमुताहं मनुष्यो ब्राह्मणो ब्रह्मचारीत्येवंरूपमथवा मदीयोऽयं देहो देहस्याहं स्वामी चक्षुरादीन्द्रियैर्ज्ञाता वागादीन्द्रियैरभिवदनादिक्रियायाः कर्ता मनसा सुखदुःखयोर्भोक्ता धर्माधर्माभ्यां स्वर्गनरकयोर्गन्तेत्येवंरूपमाहोस्वित्सत्यं ज्ञानमनन्तं ब्रह्मैकमेवाद्वितीयमहमित्येवंरूपम्। नाऽऽद्यः। तस्य गौणात्मविषयत्वेन मुख्यात्मतत्वगोचरत्वाभावात्। त्रिविधो ह्यात्मा गौणत्मा मिथ्यात्मा मुख्यात्मा चेति। यथा त्रिविधः सिंहस्तद्वत्। तद्यथा- सिंहदेवदत्तयोर्भेदं पश्यन्नेव सिंहगतक्रौर्यशौर्यादिगुणानां देवदेत्ते सद्भावात्सिंहोऽयमिति व्यवहरति सोऽयं गौणः सिंहः। अरण्ये मन्दान्धकारे धावन्तं हरिणं द्दष्ट्रा भ्रान्त्या सिंहोऽयमिति निश्चित्य बिभेति सोऽयं मिथ्यासिंहः। अह्नि

[[455]]

स्फीतालोकमध्यवर्तिनं मृगेन्द्रं द्दष्टा सिंहोऽयमिति प्रतिपद्यते सोऽयं मुख्यः सिंहः। एवं सत्यत्र राजा भद्रसेने स्वस्माद्भेदं पश्यन्नेव धनरक्षणादिरूपं स्वकीयं गुणं तस्मिन्नवलोक्य ममाऽऽत्मा भद्रसेन इति प्रयुङ्क्तेऽतोऽयं गौणात्मा। नापि द्वितीयः। अहं मनुष्य इत्यादिप्रत्ययस्य देहगोचरत्वेन मिथ्यात्मपिषयत्वात्। द्विपात्तवाद्याकारतादात्म्यान्मनुष्यत्वाख्या महाजातिः। विशिष्टमातापितृजन्यत्वगम्या ब्राह्माणत्वाख्याऽवान्तरजातिः। उपनयनादिसंस्कारगम्यो ब्रह्माचारित्वाश्रम इत्येते स्थूलदेहधर्माः। स्थूलदेहस्य चानात्मत्वं चार्वाकव्यतिरिक्तानां सर्वेषामपि तैर्थिकानामविवादम्। तस्मादात्मदेहयोर्विद्यामानस्यैव भेदस्य प्रतीत्यभावादहं मनुष्य इति प्रत्ययो मिथ्यात्मविषयः। इदं च देहस्य मिथ्यात्मत्वं प्राणमयकोशावतारे प्रपश्चयिष्यते। नापि तृतीयः। तस्यापि लिङ्गदेहविषयत्वात्। तथा हि – अयं देहो मदीय इत्येवं स्वस्वामिभावः प्रतीयते। तत्र स्वं देह आत्मा तु स्वामी तयोः कर्मनिमित्तः संबन्धः। कर्मणां त पुण्यपापलक्षणानामनेकत्वात्तदुनुसारेणोच्चावचदेहान्पर्यायेण गृह्राति।

एतदेवाभिप्रेत्य भगवतोक्तम् –
“वासांसि जीर्णानि यथा विहाय नवानि गृह्णाति नरोऽपराणि।
तथा शरीराणि विहाय जीर्णान्यन्यानि संयाति नवानि देही” इति।

तस्य च देहग्रहणस्य कर्मनिमित्तत्वं श्वेताश्वतरा आमनन्ति - “गुणान्वयो यः फलकर्मकर्ता कृतस्य तस्यैव स चोपभोक्ता। स विश्वरूपस्त्रिगुणस्त्रिवर्त्मा प्राणाधिपः संचरति स्वकर्मभिः” इति। सत्त्वरजस्तमोगुणैरन्वयो यस्य जीवात्मनः सोऽयं गुणान्वयः। फलं सुखदुःखरूपं तस्य च कारणे पुण्यपापरूपकर्मणी तयोरयं कर्ता। स च कृतस्यैव कर्मण उपभोक्ता न त्वन्यस्य। कृतानां च कर्मणामनेकत्वात्तदनुसारेण बहुदेहस्वीकारादयं विश्वरुपः। गुणत्रयवशेन मार्गत्रयगामित्वात्त्रिवर्त्मा। सत्त्वगुणाधिक्ये सति यमनियमाद्याष्टाङ्गयोगमभ्यस्य सगुणब्रह्मोपासीन उत्तरमार्गेणार्चिरादिना ब्रह्मलोकं प्राप्नोति। रजोगुणाधिक्ये सति काम्यकर्माणि ज्योतिष्टोमादीन्यनुष्ठाय धूमादिना दक्षिणमार्गेण स्वर्गाख्यं सोमलोकं प्राप्रोति। तमोगुणाधिक्ये सति महापातकोपपातकानि कृत्वा नरकलोकं तृतीयमार्गेण प्राप्रोति। इत्थं प्राणानामधिपतिर्जीवात्मा स्वकीयैः कर्मभिर्मार्गत्रये संचरति। तस्य च जीवस्य स्वरूपं तत्रैवाऽऽम्रातम् - “अङ्गुष्ठमात्रो रवितुल्यरूपः संकल्पाहंकारसमन्वितो यः। बुद्वेर्गुणेनाऽऽत्मगुणेन चैव आराग्रमात्रो ह्यवरोऽपि दृष्टः” इति। हृदयपुण्डरीकमङ्गुष्ठपरिमितं तन्मध्ये व्यवस्थानाज्जीवोऽप्यङ्गुष्ठमात्रः। हृदि ह्येष आत्मेति

[[456]]

श्रुत्यन्तरादस्य हृदयेऽवस्थानं द्रष्टव्यम्। मनुष्याश्चाऽऽविद्वदङ्गनाविगोपालं कदाचिदात्मानमहमयमित्यवं हस्तेनाभिनीय प्रदर्शयन्तो हृदयदेशमेव स्पृशन्ति न तु शिरःपृष्ठपादादिप्रदेशम्। अतो हस्तिमशकादिनानाविधदेहसंचारित्वेन संकोचविकासयुक्तस्यापि जीवस्य हृदयपरिमाणमुपचर्याङ्गुष्ठमात्रत्वमुच्यते। स च सूर्यसद्दशः। यथा सूर्यः स्वमण्डलप्रकाशनाय मण्डलव्यतिरिक्तबाह्यं  दीपादिप्रकाशं नापेक्षते तथा जीवोऽपि चेतनत्वात्स्वात्मावबोधनाय नान्यत्साधनमपेक्षते। ननु चक्षुराद्यपेक्षाराहित्येऽपि मनोपेक्षा विद्यते। अयमहं सुखी  दुःखीत्यादिशब्दव्यवहारस्य ध्यानपूर्वकत्वात्। “यद्धि मनसा ध्यायति तद्वाचा वदति” इति श्रुतेर्वक्तृविवक्षितपूर्विका शब्दप्रवृत्तिरितिशास्त्रकृद्भिरुद्गोषणाच्च। भवत्वेवं शब्दव्यवहारो ध्यानपूर्वकः। तच्च ध्यानं पूर्वप्रतीते वाच्ये वस्तुनि योग्यशब्दप्रयोजनायैव प्रवर्तते। पूर्वमप्रतीते वस्तुन्येतादृशः शब्दो योग्य इति निर्णेतुमशक्यत्वात्। एवं सति जडेषु घटादिषु प्रवृत्तं मनः प्रथमं वक्तुं स्फोरयति। पश्चाद्योग्यं शब्दं ध्यायति। ततः पुमानभिवदति। चैतन्यात्मनि स्वत अव भासमाने शब्दविशेषनियमनायैव ध्यानापेक्षा। न तु स्फोरणाय। अन्यथा ध्यानवृत्तिरहितेषु क्षणेषु सुषुप्तिमूर्छामरणेभ्यः स्वात्मानुभवकृतं वैलक्षण्यं न स्यात्। लोकास्तु महदेव वैलक्षण्यं प्रतियन्ति। तस्माज्जीवात्मा लोकव्यवहारे स्वप्रकाशत्वाद्रवितुल्यरूपः। एतदेवाभिप्रेत्य वाजसनेयिनः समामनन्ति – “विज्ञातारमरे केन विजानीयात्” इति। स च जीवः संकल्पाहंकाराभ्यां समन्वितो व्यवहरसि। प्रयाससाध्यत्वविनश्वरत्वादिदोषैरसमीचीनेऽपि गृहक्षेत्रादौ तात्कालिकोपभोगाभासं दृष्ट्वा समीचीनमिदं गृहादिकमिति कल्पनं संकल्पः। तस्य च गृहादेरहं स्वामीत्येवमभिमानोऽहंकारः। अन्तःकरणस्येदमाकारा वृत्तिर्बहिर्मुखाऽहमाकारा वृत्तिरन्तर्मुखा ततो द्वे एव वृत्ती। तथाऽपीदंवृत्तेर्विषयबाहुल्यादहंवृत्तेश्च कालभेदेन पुनः पुनरावृत्तेरविच्छिन्नो व्यवहारः प्रवर्तते। तस्य च व्यवहर्तुश्चिदचिदात्मकत्वमुच्यते। बुद्वेर्गुणेनाऽऽत्मगुणेन चैव आराग्रमात्र इति। लयोदयरूपो बुद्वेर्गुणः। अहंकर्ता च सुप्तौ लीयते प्रबोधे च पुनरुदेति। स्वयंप्रकाशश्चाऽऽत्मनो गुणः। स च सूर्यद्दष्टान्तेनोपवर्णितः। एतेन गुणद्वयेन युक्तः। आराग्रमात्रः कृषिकाले बलीवर्दप्रतोदाय दण्डाग्रे स्थापितः सूक्ष्मलोह आरा तस्या अग्रं यथाऽत्यन्तसूक्ष्मं तथाऽयमध्यतिसूक्ष्मोऽन्यथा नाडीष्वप्रतिरुद्धसंचारासंभवात्सोऽयमीद्दशो जीवात्मा परमात्मापेक्षयाऽवरो निकृष्टः। सोऽपि प्राणिभिर्द्दष्टश्चक्षुषा रूपमिवाहंप्रत्ययेनानुभूतः। स्वप्रकाशस्यापि शब्दव्यवहारयोग्यत्वापादनेनानुभूत इत्युच्यते। तदिदं जीवस्य मानसप्रत्यक्षत्वम्। यद्यापि चिज्जडोभयात्मत्वादिवि

[[457]]

वेकः शास्त्रकृतस्तथाऽपि जीवस्वरूपमात्रं सर्वैरप्यहमित्यनुभूयत एव। तस्य च जीवस्य स्त्रीत्वादिजातिर्न स्वाभाविकी। किंतु स्थूलशरीरोपाधिकृता।

एतदपि तत्रैवाऽऽम्रातम् –

“नैव स्त्री पुमानेष नैव चायं नपुंसकः।
यद्यच्छरीरमादत्ते तेन तेन स युज्यते” इति॥

तत्तन्नाम्रा व्यवह्रियत इत्यर्थः। किंचास्य कर्त्रात्मनः स्वरूपं मैत्रेयो  अपि स्पष्टमामनन्ति - “अस्ति खल्वन्योऽवरो  भूतात्माख्यः। योऽयं सितासितैः कर्मफलैरभिभूयमानः सदसद्योनिमापद्यते” इति। “अवाचीं वोर्ध्वां वा गतिं द्वंद्वैरभिभूयमानः परिभ्रमति” इति। पूर्वत्र “स वा एष शुद्धः पूतः” इत्यादिनोक्तो यः परमात्मा तस्मादन्योऽवरो निकृष्टोऽस्ति स च भूतात्माख्यः। सूक्ष्माणि पञ्च भूतानि लिङ्गदेहरूपेण विक्रियन्तेऽयःपिण्डेऽग्निवल्लिङ्गदेहे चिदात्मा संक्रामति। अतोऽयं लिङ्गदेहो भूतात्मेत्युच्यते। स च सितासितैः सुखदुःखरूपैः पुण्यपापकर्मफलैरभितः प्राप्यमाणः सद्योनिं ब्राह्मणादिरूपामसद्योनिं शूद्रादिरूपामापद्यते। एवमवाचीमधमां नारकीं वा गतिमूर्ध्वामुत्तमां स्वर्गरूपां वा गतिमापद्यते। द्वंद्वैः शीतोष्णमानावमानादिरूपैस्तिरस्क्रियमाणः पुनः पुनर्जायमानो म्रियमाणश्च परिभ्रमति। तस्य भूतात्मनो लिङ्गदेहप्रधानत्वात्तस्य च स्थूलदेहवन्मिथ्यात्मत्वात्तद्बोधकेनाहं कर्ता भोक्तेत्यनेन मानसप्रत्यक्षेणापि न मुख्यात्मलाभः। कर्त्रात्मनो विज्ञानमयस्य मिथ्यात्वमानन्दमयकोशवतारे प्रपञ्चयिष्यते। ननु ममाऽऽत्मा भद्रसेन इत्यनेन वाऽहं मनुष्य इत्यनेन वाऽहं कर्ता भोक्तेत्यनेन वा मुख्यात्मलोभो मा भूदहं ब्रह्मेत्यनेन तु मानसप्रत्यक्षेण मख्यात्मलाभ इति चतुर्थः पक्षोऽस्त्विति चेत्तत्र वक्तव्यं किमत्र ब्रह्मशब्देन सगुणं ब्रह्म विवक्षितं किंवा निर्गुणं ब्रह्मेति। सगुणत्वेऽपि किं प्राथमिकोऽहं ब्रह्मेतिप्रत्ययो ब्रह्मणि प्रमाणं ध्यानाभ्यासजन्यो वा। आद्ये तस्य शास्त्रजन्यत्वान्न प्रत्यक्षेऽन्तर्भावः। मानसप्रत्ययत्वमात्रेण प्रत्यक्षत्वे धर्मादेरपि प्रत्यक्षत्वप्रसङ्कः। द्वितीये मृतपुत्रसाक्षात्कारवद्भावनाजन्यत्वान्न तस्य प्रामाण्यमस्ति।

अत एव वार्तिककारा आहुः –
“भावनाजं फलं यत्स्याद्यच्च स्यात्कर्मण फलम्।
न तत्स्थास्न्विति मन्तव्यं पण्यस्त्रीसंगतं यथा” इति॥
निर्गुणब्रह्मणि तु यः साक्षात्कारस्तस्य मानसप्रत्यक्षत्वेऽपि शास्त्रपूर्वकत्वाद्दागम एवान्तर्भावः। तस्मान्न प्रत्यक्षेण ब्रह्मात्मलाभः। नाप्यनुमानेन तल्लाभः संभवति हेतुदृष्टान्तयोरभावात्। अत एवामृतबिन्दूपनिषद्याम्रायते - “निर्विकल्पमनन्तं च हेतुदृष्टान्तवर्जितम्” इति। निर्धर्मकत्वान्न तत्र हेतुः संभवति। अद्वितीयत्वाच्च न दृष्टान्तः।

[[458]]

ननु जन्मादिसूत्रे भाष्यकारा अनुमानमङ्गी चक्रुः। सत्सु तु वेदान्तवाक्येषु जगती जन्मादिकारणवादिषु तदर्थग्रहणदार्ढ्यायानुमानमपि वेदान्तवाक्याविरोधे  प्रमाणं भवन्न  निवार्यते श्रुत्यैव च तर्कस्याभ्युपेतत्वात्। “श्रोतव्यो मन्तव्यः” इति श्रुतिरिति। नैष दोषः। ब्रह्मणि प्रमाणं वेदान्तवाक्यान्येव पुरुषबुद्धिस्वास्थ्याय त्वनुमानमप्यस्त्विति भाष्याभिप्रायः। तत्रानुमानमारोपितौ हेतुदृष्टान्तावुपजीव्य प्रवर्तते। ब्रह्मसिद्विरपि तेनैवास्त्विति  चेन्न। तद्विशेषासिद्वेः। क्षित्यादिकं सकर्तृकं कार्यत्वाद्घटवदित्यनुमानेनेश्वरमात्रसिद्धावपि सत्यज्ञानानन्ताद्वितीयत्वलक्षणो विशेषो न सिध्यति। तस्मान्नानुमानेनापि ब्रह्मलाभः। आगमेऽपि कर्मकाण्डस्य साध्यसाधनभावबोधमात्रपर्यवसायित्वान्न तत्र ब्रह्मलाभशङ्काऽप्यस्ति।

ननु ब्रह्मसिद्धिकारैरेवमुक्तम् –
“सर्वप्रत्ययवेद्ये च ब्रह्मरूपे व्यवस्थिते।
प्रपञ्चस्य प्रविलयः शब्देन प्रतिपाद्यते” इति॥
युक्तं चैतत्। सञ्चिदानन्दरूपं हि ब्रह्म तत्र प्रमाणैः प्रमीयमाणेषु सर्वेष्वपि वस्तुषु सत्त्वं भानमानन्दं (न्दनं) च विस्पष्टमतो ब्रह्म सर्वप्रत्ययवेद्यम्। बाढम्। सप्रपञ्चमेव ब्रह्म सर्वैः प्रत्ययैर्वेद्यते। न रूपरसगन्धादिविषयान्परित्यज्य चक्षुरादयः शुद्धं तत्त्वं गृह्रन्ति। अन्यथा गुरुशास्त्रनैरपेक्ष्येणैव सर्वे जना मुच्येरन्। पुरुषार्थस्तु निष्प्रपञ्चब्रह्मवेदनादेव। तद्बोधद्वारत्वेन तु शास्त्रेषु तत्र तत्र सप्रपञ्चं ब्रह्मोपन्यस्यते। तच्च पुरुषार्थभूतनिष्प्रपञ्चब्रह्मवेदनं शास्त्रोणैव जन्यते। तदपि तैरेवोक्तम् –

“प्रविलीनप्रपञ्चेन तद्रूपेण न गोचरः।
मानान्तरस्येति मतमाम्रायैकनिवन्धनम्” इति॥

तस्मादद्वितीयब्रह्मात्मतत्त्वमनन्यलभ्यत्वादुपनिषदो विषय इति सिद्धम्। एतदेवाभिप्रेत्य भगवान्बादरायणः सूत्रयामास – “शास्त्रयोनित्वात्” (१ -१-३) इति। तस्य च सुत्रस्य द्वितीयवर्णके योनिशब्दस्य ज्ञप्तिकारणत्वमर्थः। ततः शास्त्रप्रमाणत्वादित्युक्तम्। तत्रायं न्यायसंग्रहः –
“अस्त्यन्यमेयताऽप्यस्य किंवा वेदैकमेयता।
घटवत्सिद्धवस्तुत्वाद्ब्रह्मान्येनापि मीयते॥
रूपलिङ्गादिराहित्यान्नास्य मान्तरयोग्यता।
तं त्वौपनिषदेत्यादौ प्रोक्ता वेदैकमेयता” इति॥

[[459]]

को विषय इत्यस्योत्तरमुक्तम्।
अथ किं फलमित्यस्योत्तरमुच्यते – उक्तविषयस्याद्वितीयब्रह्मात्मतत्त्वस्याभिव्यक्तिः साक्षात्फलम्। तच्च बृहदारण्यके दर्शितम् – “आत्मन्येवाऽऽत्मानं पश्यति सर्वमात्मानं पश्यति” इति। पूर्वोक्तो यो गौणात्मा पुत्रभृत्यादिर्यौ च मिथ्यात्मानौ स्थूलदेहलिङ्गदेहौ तेभ्यो व्यतिरिक्तः सांख्यादिसंमतः पुरुषश्चिद्रूपः साक्षी मुख्यात्मा तस्मिन्नेवाऽऽत्मनि जगत्कारणं परमात्मानं वेदान्तमहावाक्येन पश्यति। आत्मन्यात्मानमित्याधाराधेयभेदो राहोः शिर इतिवदेकस्मिन्नेव वस्तुन्यौपचारिकः। जीवात्मानमेव परमात्मत्वेन वेदान्तमहावाक्यैः पश्यतीत्यर्थः। परमात्मा हि सर्वस्य जगत उपादानम्। न ह्युपादानव्यतिरेकेण कार्यं किंचिद्वस्त्वस्ति। मृत्सुवर्णादिव्यतिरेकेण घटकुण्डलादिवस्तूनामदर्शनात्। अतो जगत्कारणं परमात्मानं स्वात्मत्वेन पश्यज्जगदपि सर्वं स्वात्मत्वेनैव पश्यति। न्यायवैशेषिकादिशास्त्राणि मिथ्यात्मन्येव कर्तृत्वादियुक्त उपक्षीणानि। सांख्यशास्त्रं  यद्यापि चिदात्मनि मुख्ये प्रवृत्तं तथाऽपि तावत्येव पर्यवसितम्। वेदान्तास्तु तस्य मुख्यात्मन ईश्वरत्वमशेषजगद्रूपत्वं च प्रतिपादयन्तीति विशेषः। एतादृशाद्वितीयत्वबोधः प्रथमफलम् । तद्बोधादूर्ध्वमविद्या निवर्तते। एतञ्चाऽऽथर्वणिकैराम्रायते - “एतद्यो वेद निहितं गुहायां सोऽविद्याग्रन्थिं विकिरतीह सोम्य” इति। गुहा बुद्विस्तस्यां निहितं साक्षित्वेनावस्थितमेतद्ब्रह्मात्मतत्त्वं यो वेद स पूमानिह देहे वर्तमान एव सन्नविद्याग्रन्थिं विश्लेषयति। हे सोम्येत्यङ्गिरा गुरुः शिष्यं शौनकं संबोध्य ब्रूते। यथा लोके साकल्येन राहुग्रस्तश्चन्द्रमाः स्वकीयोज्ज्वलत्वस्याऽऽच्छादितत्वेन स्वयं मलिनोऽम्बरे भासमानो राहुं चावभासयंस्तेन राहुणा तादात्म्यं प्राप्त इवावभासते। एवमयमद्वयानन्दैकरसश्चिदात्मा स्वयमनादिरूपाविद्यापटलेनाऽऽवृतः सन्नद्वितीयत्वस्याऽऽनन्दैकरसत्वस्य चाऽऽच्छादितत्वेन बहुविधद्वैतरूपेण जगता युक्तो दुःखी स्वचैतन्येन स्वात्मानमविद्यां चावभासयन्नविद्यया तादात्म्यं प्राप्त इवाहमज्ञ इत्येकीकृत्य व्यवहरति। सोऽयमेकीकारोऽविद्याग्रन्थिः। स त बोधेन विकीर्णो भवति। यथा राहुणा विमुक्तं चन्द्रमण्डलमुज्ज्वलं भासते तथा बोधेनाऽऽच्छादिकायामविद्यायां निवृत्तायामद्वितीयत्वमानन्दैकरसत्वं चाऽऽविर्भवति। तदिदमविद्याग्रन्थेर्विकीर्णत्वम्।

अयमेवार्थः पुराणेऽपि स्मर्यते –
“तरत्यविद्यां विततां हृदि यस्मिन्निवेशिते।
योगी मायाममेयाय तस्मै विद्यात्मने नमः” इति॥

एकस्यैव भावरूपाज्ञान्स्य स्वाश्रयं प्रत्यावरकत्वाकारेणाविद्यात्वम्। विचित्रकार्यजनकत्वाकारेण मायात्वम्। अतोऽविद्याया इव मायाया अपि तत्त्वज्ञानं निवर्त

[[460]]

कम्। तस्मातत्त्वविदो नाद्वितीयानन्दैकरसस्वभावः कदाचिदप्याव्रियते। नापि जन्मान्तरादिकं नूतनकार्यमुत्पद्यते। एवमविद्याग्रन्थौ विकीर्णे सति ततो हृदयग्रन्थ्यादयोऽपि निवर्तन्ते।

तदपि तत्रैवाऽऽम्रातम् –

“भिद्यते हृदयग्रन्थिश्छिद्यन्ते सर्वसंशयाः।
क्षीयन्ते चास्य कर्माणि तस्मिन्दृष्टे परावरे” इति॥

परमुत्कृष्टं जगत्कारणमज्ञानमप्यवरमधमं यस्मात्परमात्मनः सोऽयं परावरः। यद्वा परश्चासाववरश्चेति परावरः सर्वात्मक इत्यर्थः। परावरे तस्मिन्परमात्मनि साक्षात्कृते सति हृदयग्रन्थिर्भिद्यते। हृदयमन्तःकरणं लिङ्गशरीरं तञ्चैतन्यच्छायाव्याप्तत्वेन चेतनमहं कर्तेति प्रतिभासमानं  तर्कशास्त्रे पूर्वमीमांसायां च मुख्यात्मत्वेनाङ्गीकृतम्। वेदान्तदृष्ट्या स्थूलदेहवन्मिथ्यात्मरूपं तेन त्दृदयेन सह चिदानन्दैकरसस्याऽऽत्मनो योऽयमेकीभावभ्रमः सोऽयं हृदयग्रन्थिः। अज्ञातस्य शुक्तिरूपस्याऽऽरोपितेन रजतेन सह यथैकीभावस्तद्वदुरुशास्त्रोपदेशरहितः सर्वोऽपि जन्तुरज्ञानावृतचिदानन्दैकरसमात्मतत्त्वं सूक्ष्मभूतकार्यं कर्तृत्वादिधर्मोपेतं त्हृदयं च विवेक्तुमशक्नुवन्नेकीकृत्याहं कर्तेत्यशेषस्वरूपविवक्षा व्यवहरति।सोऽयं हृदयग्रन्थिस्तत्वदर्शनेन भिद्यते विविच्यते । न च तत्त्वविदोऽपि यथापूर्वमहं कर्तोति व्यवहारो दृश्यत इति वाच्यम्। सत्यपि व्यवहारे यथापूर्वत्वाभावात्। अत एव श्रीमच्छारीरकमीमांसायां भगवद्भाष्यकारा आहुः - “नावगतब्रह्मात्मभावस्य यथापूर्वं  संसारित्वम्। यस्य तु यथापूर्वं  संसारित्वं नासाववगतब्रह्मात्मभावः” इति।

उपदेशसाहस्र्यामप्युक्तम् –
“आत्मज्ञस्यापि यस्य स्याद्धानोपादानतामतिः।
न मोक्षार्हः स विज्ञेयो वान्तोऽसौ ब्रह्मणा ध्रुवम्” इति॥

अहं कर्तेतिव्यवहारस्तु चिदात्मानं बुद्ध्या विविच्यापि कर्तुं शक्यते। अहंशब्दार्थस्य त्हृदयस्य तन्निष्ठकर्तृत्वधर्मस्य चा (च?) विद्यमानत्वात्।
एतदपि साहस्र्यामभिहितम् –
“अहमित्यात्मधीर्या च ममेत्यात्मीयधीरपि।
अर्थशून्ये यदा यस्य स आत्मज्ञो भवेत्तदा” इति॥

१. ग. च्छायया व्या। २. क.ङ. नं शा। ३. क. ख. ङ. वेकम। ४ ख. पूर्वसं। ५. क. ख. ङ. पूर्वसं।

चिदात्मत्दृदययोस्तादात्म्यभ्रमरूपः पूर्वसिद्धोऽर्थस्तेनार्थेन शून्ये केवलहृदयवि

[[461]]

वक्षापूर्विके इत्यर्थः। न हि भ्रमहेतावविद्यायां निवृत्तायां भ्रमः संभवति। न खलु स्वप्ने काशीं प्रत्यर्धमार्गं गत्वा प्रबुद्वः पुरुषो निपुणतरोऽपि परेद्युः पुरतो गन्तुं प्रभुर्भवति। तस्मादृदयग्रन्थिभेदो निर्विघ्नः सिद्वः। त्दृदयग्रन्थौ भिन्ने सति सर्वसंशयाश्छिद्यन्ते। अयमात्मा स्थूलदेहरूपो वा सूक्षमदेहरूपो वा ताभ्यामतिरिक्तो वाऽतिरिक्तत्वेऽप्यणुपरिमाणो वा मध्यमपरिमाणो वा सर्वगतो वा जडो वा द्रव्यबोधात्मको वा चिद्रूपो वेश्वरादन्यो वेश्वर एव वा प्रपञ्चः सत्यो वा मिथ्या वा मोक्षसाधनं कर्माणि  वा ज्ञानं  वेत्यादिका अनन्ताः संशयाः स्वबुद्धिदोषजन्या बहुविधशास्त्राभ्यासेनोत्पादिताश्च  सर्वैर्बहिर्मुखैरनुभूयन्ते। ते सर्वेऽपि त्दृदयग्रन्थिपूर्वकाः। असति हृदयग्रन्थौ सुषुप्तिमूर्छासमाधिष्वदर्शनात्। तथा जागरणेऽप्यद्वितीयचिदानन्दैकरसमात्मानमनुभवतोऽन्तर्निपुणस्य  हृदयग्रन्थिरहितस्य शास्त्रसहस्रैरपि  न ते संशया उत्पादयितुं शक्यन्ते। संशयेषु च्छिन्नेषु ज्ञानस्य फलप्रतिबन्धहेत्वभावादागामिजन्मकारणानि पूर्वानुष्ठितानि पुण्यपापरूपाणि सर्वाणि कर्माण्यपि क्षीयन्ते। यथा गृहस्थे प्रवृत्तानि देवर्षिपितृसंबन्धीनि त्रीण्यृणानि लैकिका गृहक्षेत्रादिविवादाः पारिव्राज्ये सति निवर्तन्ते तद्वत्। युक्तं चैतत्। कर्त्रात्मनिष्ठानि हि कर्माणि। स च कर्त्रात्मा  यावच्चिदात्मना सहैकीभूतस्तावत्कर्माणि चिदात्मानं संस्पृशन्तु। विवेकेन त्वपाकृते कर्त्रात्मसंबन्धे कथं नाम तानि चिदात्मानं संस्पृशेयुः।

एतच्च भगवता विस्पष्टमुक्तम् –
“अधिष्ठानं तथा कर्ता करणं त पृथग्विधम्।
विविधा च पृथक्चेष्टा दैवं चैवात्र पञ्चमम्॥
शरीरवाङ्मनोभिर्यत्कर्म प्रारभते नरः।
न्याय्यं वा विपरीतं वा पञ्चैते तस्य हेतवः॥
तत्रैवं सति कर्तारमात्मानं केवलं तु यः।
पश्यत्यकृतबुद्धित्वान्न स पश्यति दुर्मतिः” इति॥

अधिष्ठानं स्थूलदेहः। तथा कर्ता चैतन्यच्छायोपेतो लिङ्गदेहः। करणानि लिङ्गदेहावयवभूतानि चक्षुरादीनि। प्राणवायुकार्यदर्शनश्रवणगमनादिरूपा विविधा चेष्टा। इन्द्रियप्रेरकमादित्यादिदेवतारूपं दैवम्। शरीरादिसाध्यस्य पुण्यस्य पापस्य चाधिष्ठानादयः पञ्च हेतवः। न तु चिदात्मा। एवं सत्यात्मस्वरूपमज्ञात्वा भ्रान्तैस्तत्र कर्तृत्वमारोप्यते।

१ ग. णि ज्ञा। २ ग. न चेत्या। ३. क. ङ. विधा शा। ४ दृ गरेऽप्य। ५. घ निष्टस्य। ६. ख. स्त्रशनैर। ७. क. ख. ग. दृ. कर्ताऽत्मा।

[[462]]

“यस्य नाहं कृतो भावो बुद्विर्यस्य न लिप्यते।
हत्वाऽपि स इमाँल्लोकान्न हन्ति न निबध्यते”॥

यस्य तु तत्त्वविदो भावः सत्तास्वभावश्चिदात्मा नाहं कर्तेतिप्रत्ययेन विषयीकृतो हृदयग्रन्थेर्भिन्नत्वात्। अत एवाहमित्यात्मधीरर्थशून्येति साहस्रीवचनं पूर्वमुदाहृतम्। केवलं लिङ्गदेहमेवाभिप्रेत्याहं कर्तेति तत्त्वविद्व्यवहरति। अत एव बुद्वौ लेपो न विद्यते। लिङ्गदेहृकृतैः कर्मभिर्जन्मान्तरशङ्कालेपबाधे संशयविपर्यययोरभावान्नास्य बुद्विर्लिप्यते। यद्यप्येतादृशस्य योगिनो रागद्वेषादिराहित्येन हननार्था प्रवृत्तिरेव न संभवति। तथाऽपि राज्येऽधिकृतस्य क्षत्रियस्यार्जुनस्य दुष्टशिक्षाशिष्टप्रतिपालनयोः कर्तव्यत्वेन तत्र प्रवृत्तिः संभवत्येव। यथा योगिन आहारनिद्रादौ योगाभ्यासे वा प्रवृत्तिस्तद्वत्। अनेनैव न्यायेन कौषीतकिवाक्यमपि नेतव्यम्। तत्र ह्येवमान्नायते - “स यो मां विजानीयान्नास्य केनचन कर्मणा लोको  मीयते न मातृवधेन न पितृवधेन न स्तेयेन न भ्रूणहत्यया” इति। अत्र ह्येवं संभावना द्रष्टव्या। क्षत्रियस्य पुत्रः कश्चित्स्वमातृपित्रादिकं स्वगृहेऽवस्थाप्य तत्पोषणार्थं परराष्ट्रे गत्वा राज्ञः समीपे जीवितं गृहीत्वा स्वामिकार्यार्थं  धाटीमुखेन रात्रौ समागत्य विचारमन्तरेण स्वमात्रादीन्मारितवान्। यथा जमदग्रेराज्ञया परशुरामः स्वमातरमेव जघान तद्वत्। अतस्तत्त्वविदोऽप्यधिकारविशेषेणैतादृशं संभाव्यते। तच्च तत्त्वदृष्ट्याऽन्यकृतत्वान्न तस्य जन्महेतुः। अन्यकृतत्त्वं च केनचिन्मन्त्रेणोच्यते - “कामोऽकार्षीत्कामः करोति नाहं करोमि कामः कर्ता नाहं कर्ता कामः कारयिता नाहं कारयिता” इति। अयं मन्त्रो विवेकिनं प्रति कामात्मनोः संबन्धाभावं बोधयन्नविवेकिनः प्रायश्चित्तार्थो भवति। ब्रह्मविदोऽपि लोकव्यवहारमनुसरतः कामपुरःसरा प्रवृत्तिः संभवति। अत एवार्जुनं प्रति भगवतोक्तम् –
“लोकसंग्रहमेवापि संपश्यन्कर्तुमर्हसि” इति।

तस्माद्युद्धप्रसक्तियुक्तस्य क्षत्रियस्य “हत्वाऽपि स इमान्” इत्यादिभगवद्वाक्यं कौषीतकिवाक्यं त् ब्रह्मवेदनान्निर्लेपत्वपरम्। इतरस्यापि लोकव्यवहारे हत्या मानसी वाचिकी वा प्रसक्तेति निर्लेपत्वं तेन वाक्यद्वयेन प्रतिपाद्यताम्। जन्मान्तरकृतैरेव विद्यादिभिर्निर्लेपत्वं वाक्यद्वयेनाभिधीयते। सत्स्वपि जन्मान्तरकृतपापेषु परिपक्कैरीश्वरार्पितैः पुण्यकर्मभिर्ब्रह्मविद्योत्पद्यत एव। पूर्वकृतपापाभावे च ब्रह्मविदां शरीरे रोगादिकं नोपलभ्येत। न च ब्रह्मविद्या प्रायश्चित्तत्वेन पापस्य निवर्तिका। किंतु प्रत्यगात्मनोऽसङ्गत्वबोधनेन पूर्वसिद्वमेव पापराहित्यमभिव्यनक्ति। तच्च नित्यसिद्वं पापराहित्यमेवमाम्रातम् - “य आत्माऽपहतपाप्मा” इति। तद्वत्पुण्यराहित्यमप्यसङ्गत्वादेव नित्यसिद्वम्। तदवबोधेन जन्मान्तरकारणानि काम्यानि पुण्यान्यपि कर्माणि क्षीयन्ते।

[[463]]

अत एव वाजसनेयिन आमनन्ति - “एतमु हैवैने न तरत इत्यतः पापमकरवमित्यतः कल्याणमकरवमित्युभे उ हैवैष एते तरति नैनं कृताकृते तपतः” इति। एतमेव ब्रह्मविदमेते मानस्यौ चिन्ते न तरतो न प्राप्नुतः। कीदृश्याविति ते अभिधीयेते। इति शब्दः कर्महेतुभूतरागद्वेषप्रदर्शनार्थः। शत्रुं हनिष्यामीत्येतादृशो यो द्वेषोऽस्त्यतो द्वेषादहमभिचारादिना वधरूपं पापमकार्षम्।स्वर्गं प्राप्स्यामीत्येतादृशो यो रागोऽस्त्यतो रागादहं ज्योतिष्टोमादिरूपं कल्याणमकार्षम्। तत्र पापेन नरको भविष्यतीत्येवं विषादरूपा चिन्तैका। स्वर्गः कदा भविष्यतीत्येवं विलम्बासहिष्णुत्वरूपा चिन्ता द्वितीया। उभे अप्येते चिन्ते एष ब्रह्मविद्युपलङघयति। कृताकृते पुण्यपापे नैनं क्लेशयतः। अज्ञानिनं तु प्रत्यवायः कृतस्तपति। पुण्यं त्वकृतं संतपति। न त्वसावुभयविधः संतापो ब्रह्मविदोऽस्ति। तदेवं जन्मान्तरकारणानि कर्माणि क्षीयन्त इति सिद्धम्। इह जन्मन्यपि हर्षशोकौ क्षीयेते। तथा च कठा आमनन्ति - “अध्यात्मयोगाधिगमेन देवं मत्वा धीरो हर्षशोकौ जहाति” इति। आत्मानमधिकृत्य वर्तत इत्यध्यात्मं तथाविधो योगश्चित्तैकाग्र्यं तस्याधिगमः प्राप्तिस्तेन देवं स्वयंप्रकाशं परमात्मानं मत्वा साक्षात्कृत्य हर्षशोकौ जहाति परित्यजति। न तावदस्य हर्षहेतुरस्ति। द्विधा हि हर्षहेतुः। समीचीनधनादिलाभो विस्मयहेतुरणिमादिसिद्धिश्च। समीचीनत्वबुद्विस्तु न क्काप्यस्य विद्यते।

तदुक्तं वासिष्ठरामायणे –
“न केचन जगद्भावास्तत्वज्ञं रञ्जयन्त्यमी।
नागरं नागरीकान्तं कुग्रामललना इव” इति॥

विस्मयोऽप्यस्य न क्कापि संभवति। तदपि तत्रैवोक्तम्-
“अपि शीतरुचावर्क उष्णे पीयूषमण्डले।
अप्यधः प्रसरत्यग्नौ जीवन्मुक्तो न विस्मयी ॥
चिदात्मन इमा इत्थं प्रस्फुरन्तीह शक्तयः।
इत्यस्याऽऽश्चर्यजालेऽपि नाभ्युदेति कुतूहलम्” इति॥

शोकस्य तु पुत्रमित्रमरणादिकं निमित्तम्। तच्च नाद्वितीयमात्मानमनुभवनः संभवति॥
तदनुभवश्चाऽऽचार्यैरुदात्दृतः –
“अहमेको न मे कश्चिन्नाहमन्यस्य कस्यचित्।
न तं पश्यामि यस्याहं तं न पश्यामि यो मम” इति।

सोऽयं हर्षशोकपरित्यागो धीरस्यैव न त्वितरस्येत्यभिप्रेत्य धीर इत्युक्तम्।

[[464]]

त्रिविधो हि ब्रह्मवित्। लोकव्यवहारप्रधानो विवेकप्रधानः समाधिप्रधानश्चेति। आरब्धकर्मवशाद्राज्यादिषु योऽधिकारी स व्यवहारप्रधानः। स च मूढवत्तात्कालिकाभ्यां हर्षशोकाभ्यामभिभूयत एव। तमेतमभिलक्ष्य भाष्यकारा आहुः - “पश्वादिभिश्चाविशेषात्” इति। राज्याधिकारवशादेव कृष्णेन बोधितोऽर्जुनो वसिष्ठेन बोधितो रामश्च व्यावहारिकहर्षं शोकं च प्राप्तवन्तौ। विवेकप्रधानस्तु धीरो भूत्वेन्द्रियाणि विजित्य तदा तदा प्रसक्तौ हर्षशोकौ विवेकेन परित्यजति। समाधिप्रधानस्य तु हर्षशोकप्रसङ्ग एव नास्ति। ईदृशमेव विषयीकृत्याऽऽम्रातम् - “पर्याप्तकामस्य कृतात्मनश्च १ इहैव सर्वे प्रविलीयन्ति कामाः” इति। अन्तर्निष्ठ आत्मानमेव कामयते स चाऽऽत्मा नित्यप्राप्तत्वात्सर्वदा स्फुरतीति तदा तदा न विशेषेण कामयितव्यो भवति। अतोऽयमन्तर्निष्ठः पर्याप्तकामः। स च कृतात्मा नियमितान्तःकरणः। अतो बाह्यं न पश्यति। कुतस्तस्य कामः स्यात्। तथा सति कामयितव्यस्य कस्याप्यभावान्निरिन्धनाग्रिवत्सर्वे कामाः प्रलीयन्ते । क्रोधलोभादीनां काममूलत्वात्कामलयेनैव तल्लयः। कामितार्थविघाते हि क्रोध उत्पद्येत। तच्च स्मर्यते - “कामात्क्रोधोऽभिजायते” इति। सोऽयमीदृशः कामक्रोधाद्यरिषड्वर्गरहितोऽन्तर्निष्ठो ब्रह्मविदामुत्तमः। स चैवमाम्नायते - “आत्मक्रीड आत्मरतिः क्रियावानेष ब्रह्मविदां वरिष्ठः” इति। आत्मन्येव क्रीडा यस्यासावात्मक्रीडः। यथा लौकिकः पुरुषो द्यूतादौ स्वस्य जयं परस्य पराजयं चैवान्विच्छन्क्रीडति तथा ब्रह्मवित्पुमानात्मनः स्वप्रकाशत्वाद्वितीयत्वादिसाधकश्रुतियुक्तीनां प्राबल्यं तद्विरुद्धानां दौर्बल्यं चान्विच्छन्क्रीडति। यथा च लौकिकः पुरषार्थसिद्वये संध्यावन्दनादिक्रियावांस्तथा ब्रह्मविद आत्मरतिरेव क्रिया न तु बाह्यक्रिया काचिदस्ति। तथा चाऽऽरुण्युपनिषद्युक्तम् - “संधिं समाधावात्मन्याचरेत्” इति। परमहंसोपनिषद्यपि - “परमात्मात्मनोरेकत्वज्ञानेन तयोर्भेद एव विभग्नः सा संध्या सर्वान्कामान्परित्यज्याद्वैते परमे स्थितिः”। एवं सत्यस्य लौकिकवैदिककर्तव्याभावादयं कृतकृत्यः। एतदपि परमहंसोपनिषद्युक्तम् - “यत्पूर्णनन्दैकबोधस्तद्ब्रह्यैवाहमस्मीति कृतकृत्यो भवति” इति।

भगवताऽप्युक्तम् –
“यस्त्वात्मरतिरेव स्यादात्मतृप्तश्च मानवः।
आत्मन्येव च संतुष्टस्तस्य कार्य न विद्यते” इति।

स्मृत्यन्तरं च –
“ज्ञानामृतेन तृप्तस्य कृतकृत्यस्य योगिनः।
नैवास्ति किंचित्कर्तव्यमस्ति चेन्न स तत्त्ववित्” इति।

[[465]]

कृतकृत्यस्य १ स्वरूपं तृप्तिदीप उदाहृतं विस्पष्टम् –
“ऐहिकामुष्मिकव्रातसिद्धयै मुक्तेश्च सिद्धये।
बहु कृत्यं पुराऽस्याभूत्तत्सर्वमधुना कृतम्।
तदेतत्कृतकृत्यत्वं प्रतियोगिपुरःसरम्।
अनुसंदधदेवायमेवं तृप्यति नित्यशः।
दुःखिनोऽज्ञाः संसरन्तु कामं पुत्राद्यपेक्षया।
परमानन्दपूर्णोऽहं संसरामि किमिच्छया।
अनुतिष्ठन्तु  कर्माणि परलोकयियासवः ।
सर्वलोकात्मकः कस्मादनुतिष्ठामि किं कथम्।
व्याचक्षतां ते शास्त्राणि वेदानध्यापयन्तु वा।
येऽत्राधिकारिणो मे तु नाधिकारोऽक्रियत्वतः।
निद्राभिक्षे स्नानशौचे नेच्छामि न करोमि च।
द्रष्टारश्चेत्कल्पयन्ति किं मे स्यादन्यकल्पनात्।
गुञ्जापुञ्जादि दह्येत नान्यारोपितवह्निना।
नान्यारोपितसंसारधर्मानेवमहं भजे।
शृण्वन्त्वज्ञाततत्त्वास्ते जानन्कस्माच्छृणोम्यहम्।
मन्यन्तां संशयापन्ना न मन्येऽहमसंशयः।
विपर्यस्तो निदिध्यासेत्किं ध्यानमविपर्यये।
देहात्मत्वविपर्यासं न कदाचिद्भजाम्यहम्।
अहं मनुष्य इत्यादिव्यवहारो विनाऽप्यमुम्।
विपर्यासं चिराभ्यस्तवासनातोऽवकल्पते।
आरब्धकर्मणि क्षीणे व्यवहारो निवर्तते।
कर्माक्षये त्वसौ नैव शाम्येद्धयानसहस्रतः।
विरलत्वं व्यवहृतेरिष्टं चेद्धयानमस्तु ते।
अबाधिकां व्यवहृतिं पश्यन्ध्यायाम्यहं कृतः।
विक्षेपो नास्ति यस्मान्मे न समाधिस्ततो मम।
विक्षेपो वा समाधिर्वा मनसः स्याद्विकारिणः।
नित्यानुभवरूपस्य को मेऽत्रानुभवः पृथक्।
कृतं कृत्यं प्रापणीयं प्राप्तमित्येव निश्चयः।
व्यवहारो लौकिको वा शास्त्रीयो वाऽन्यथाऽपि वा॥

[[466]]

ममाकर्तुरलेपस्य यथारब्धं प्रवर्तताम्।
अथवा कृतकृत्योऽपि लोकानुग्रहकाम्यया॥
शास्त्रीयेणैव मार्गेण वर्तेऽहं का मम क्षतिः” इति।

तस्यैतस्य कृतकृत्यस्य योगिनः सर्वदा मनस्यानन्द एवाऽऽविर्भवति। स चैवमाम्नायते - “रसो वै सः। रस ꣳ ह्येवायं लब्ध्वाऽऽनन्दी भवति” इति। स परमात्मा रसो वै परमानन्दस्वाभाव एव। तमेतं रसं परमानन्दस्वभावं परमात्मानं लब्ध्वा साक्षात्कृत्यायं योगी स्वमनस्यानन्दी भवति। विद्याजन्येन हर्षेण युक्तो भवति। हर्षशोकौ जहातीत्यत्र विषयभोगजन्यो हर्षो निषिद्धः। न तु विद्याजन्यः। तं च विद्याजन्यं हर्षश्रुतिः सामोदाहरणेन स्वष्टी चकार - “इमाँल्लोकान्कामान्नी कामरूप्यनुसंचरन्। एतत्साम गायन्नास्ते हा३वु हा३वु हा३वु। अहमन्नमहमन्नमहमन्नम्। अहमन्नादोऽ३हमन्नादोऽ३हमन्नादः। अह ꣳ श्लोककृदह ꣳ श्लोककृदह ꣳ श्लोककृत्” इत्यादि। ब्रह्मादीनां तिर्यग्रूपगोमहिषादिपर्यन्तानां १ प्राणिनां मध्ये येन येन यदन्नं भुज्यते तन्मुखेन तदन्नं ब्रह्मविदेव भुङ्के। सर्वदेहानां स्वकीयत्वात्।

तदुक्तमुपदेशसाहस्र्याम् –
“ब्रह्माद्याः स्थावरान्ता ये प्राणिनो मम पूः स्मृता।
कामक्रोधादयो दोषा जायेरन्मे कृतोऽन्यतः” इति।
एवं च सति काम्यमानं सर्वमन्नमस्यास्तीति कामान्नी। अनेनैव न्यायेन देवमनुष्यादिरूपाणां सर्वेषां स्वकीयत्वात्कामरूपित्वम्। तथा सर्वलोकसंचारश्च। साम्नि त्वहोशब्दस्य गानार्थेन वर्णविकारेण हा३वुशब्दनिष्पत्तिः। एकदेहमात्रपरिच्छिन्नस्य ब्रह्मात्मत्वावबोधमात्रेण सर्वात्मकत्वलाभरूपमाश्चर्यमहोशब्दो ब्रूते। आदरार्थस्त्रिरभ्यासः। सर्वात्मत्वमेवोत्तरवाक्यैरुदाह्रियते। यदन्नं व्रीहियवगोधूमादिविकाररूपं यस्त्वन्नादो ब्राह्मणक्षत्रियादिरूपो भोक्ता यश्च श्लोककृत्काव्यनाटकादिकर्ता तत्सर्वमप्यहमेव। सर्वस्यापि ज्ञानसन्मात्ररूपत्वान्नामरूपविकाराणां च वाचारम्भणमात्रत्वात्। अस्मिन्नर्थे संशयनिवृत्त्यर्थस्त्रिरभ्यासः। सोऽयं विद्याजन्य आनन्दस्तृप्तिदीपेऽप्युदाहृतः –

“कृतकृत्यतया तृप्तः प्राप्तप्राप्यतया पुनः।
तृप्यन्नेवं स्वमनसा मन्यतेऽसौ निरन्तरम्॥
धन्योऽहं धन्योऽहं नित्यं स्वात्मानमञ्जसा वेद्मि।
धन्योऽहं धन्योऽहं ब्रह्मानन्दो विभाति मे स्पष्टम्॥
धन्योऽहं धन्योऽहं दुःखं सांसारिकं न वीक्षेऽद्य।
धन्योऽहं धन्योऽहं स्वस्याज्ञानं पलायितं क्कापि॥

[[467]]

धन्योऽहं धन्योऽहं कर्तव्यं मे न विद्यते किंचित्।
धन्योऽहं धन्योऽहं प्राप्तव्यं सर्वमद्य संपन्नम्।
धन्योऽहं धन्योऽहं तृप्तेर्मे कोपमा भवेल्लोके॥
धन्योऽहं धन्योऽहं धन्यो धन्यः पुनः पुनर्धन्यः।
अहो पुण्यमहो पुण्यं फलितं फलितं दृढम्॥
अस्य पुण्यस्य संपत्तेरहो वयमहो वयम्।
अहो शास्त्रमहो शास्त्रमहो गुरुरहो गुरुः॥
अहो ज्ञानमहो ज्ञानमहो सुखमहो सुखम्” इति।
इत्थं फलपरम्परा प्रतिपादिता। सर्वात्मकपरब्रह्मस्वरूपात्माविर्भावः प्रथमं  फलम्। तत ऊर्ध्वमविद्याग्रन्थेर्विकीर्णत्वं हृदयग्रन्थेर्भेदः संशयच्छेदः कर्मक्षयो हर्षशोकपरित्यागः कामप्रविलय आत्मन्येव क्रीडाऽऽत्मरतिरेव क्रिया कृतकृत्यत्वमानन्दित्वं चेत्येषा फलपरम्परा। को विषयः किं फलमित्यनयोरुत्तरमुक्तम्।
अथ कः संबन्ध इत्यस्योत्तरमुच्यते – ज्ञानकाण्डस्य कर्मकाण्डेन सह साध्यसाधनभावलक्षणः संबन्धः। ज्ञानं साध्यम्। कर्माणि तु संस्कारकत्वेन वा विविदिषोत्पादनेन  वा ज्ञानस्य साधनानि। संस्कारकत्वमेवं स्मर्यते - “यस्यैते चत्वारिंशत्संस्काराः स ब्रह्माणः सायुज्यं सलोकतां जयति” इति। गर्भाधानं पुंसवनं सीमन्तो जातकर्म नामकरणान्नप्राशनं चौलमुपनयनं चत्वारि *वेदव्रतानि स्नानं सहधर्मचारिणीसंयोगः +पञ्च महायज्ञाः *सप्त पाकयज्ञाः +सप्त हविर्यज्ञाः * सप्त सोमयज्ञा इत्येवं चत्वारिंशदेतैः कर्मभिः पुरुषस्य चित्तं संस्क्रियते ज्ञानयोग्मतामापद्यते। विविदिषाहेतुत्वं  तु वाचसेनयिभिराम्नायते - “तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन” इति।

विविदिषासंस्कारपक्षयोरवान्तरविशेषो वार्तिकसारे दर्शितः –
“जाता विविदिषाऽवश्यं संपाद्याखिलसाधनम्।
स्वफलं जनयेदाशु बुभुक्षदिर्यथा तथा।
________________________
* १ प्राजापत्यम्. २. सौम्यम्. ३. आग्नेयम्. ४. वैश्वदेवम्. इति।
+ १ देवयज्ञः. २ भूतयज्ञः. ३. पितृयज्ञः. ४ ब्रह्मयज्ञः. ५ मनुष्ययज्ञ हति।
* १ अष्टका. २ पार्वणः. ३. श्राद्वम्. ४ श्रावणी. ५ आग्रहायणी. ६. चैत्री. ७. आश्वयुजीति।
+ १ अगन्याधानम्. २ अग्निहोत्रम्. ३ दर्शपूर्णमासौ. ४ आग्रयणम् ५ चातुर्मास्यानि, ६ निरूदृपशुबन्धः. ७ सौत्रानणीति
* १ अग्निष्टोमः. २ अत्यग्निष्टोमः. ३ उकथ्यः. ४ षोडशी. ५ वाजपेयः ६ अतिरात्रः. ७ अप्तोर्याम इति।
________________________
१ ग. थमक। २ श. दकत्वेन। ३ ख. ग. घ. त्वं वा।

[[468]]

प्रतिबन्धकपाप्मानं नाशयेच्चित्तसंस्कृतिः।
साधनानि तु बोधस्य संपाद्यानि प्रयत्नतः।
वर्णाश्रमादिशास्त्रेण प्रेरितोऽकरणे भयम्।
पश्यन्करोति यत्कर्म तत्संस्कारकमुच्यते।
तमेतमिति वाक्येन प्रेरितो बोधवाञ्छया।
अन्तर्यामिण्यर्पयेद्यत्तत्स्याद्विविदिषाकरम्।
कर्मणा पितृलोकः स्यादित्येवं नित्यकर्मणाम्।
फलमुक्तं तथाऽप्येतैर्वेदनेच्छाऽपि तच्छुतेः।
नित्येषु शुद्धेः प्राधान्याद्भोगोऽप्यप्रतिबन्धकः।
भोगं भङ्गुरमीक्षन्ते बुद्धिशुद्ध्यनुरोधतः।
काम्येष्वपि मुमुक्षुश्चेत्फलं देवे समर्पयेत्।
एतद्भगवता प्रोक्तं कर्मबन्धनिवृत्तये।
यत्करोषि यदश्नासि यज्जुहोषि ददासि यत्।
यत्तपस्यसि कौन्तेय तत्कुरुष्व मदर्पणम्।
शुभाशुभफलैरेवं मोक्ष्यसे कर्मबन्धनैः।
कर्मण्येवाधिकारस्ते मा फलेषु कदाचन” इति।

तस्मादीश्वरार्पितानि कर्माणि नित्यानि काम्यान्यपि वेदनेच्छां जनयन्ति। यद्यपि श्रुतिवाक्यैर्वेदनसौन्दर्येऽवगते सति तदिच्छोत्पद्यते तथाऽपि वेदनेऽरुचिः कर्मभिर्जन्यते। यथा क्षीरप्रियस्य पुरुषस्य पित्तरोगग्रस्तस्य सत्यामपि क्षीरेच्छायां मुखे रुचिर्नास्ति। सा रुचिः पुनरौषधक्रियया पित्तोपशमने सत्युत्पद्यते। तथा निःशेषदुःखोच्छेदं निरतिशयानन्दप्राप्तिहेतुत्वं ब्रह्मवेदनस्य श्रुतवतः सत्यामपि वेदनेच्छायां पापप्रतिबन्धाद्वेदनसाधनेषु श्रवणादिषु रुचिर्न जायते।

तथा चाभिहितं पुराणे –
“महापापवतां नृणां ज्ञानयज्ञो न रोचते।
प्रत्युत ज्ञानयज्ञस्तु प्रद्वेष्यो भासते स्वतः” इति।

तस्मिंश्च ज्ञानप्रतिबन्धके महापापे परमेश्वरार्पितैः कर्मभिर्नाशिते सति श्रवणादौ रुचिरुत्पद्यते। सेयं रुचिरत्र विविदिषाशब्देनोच्यते। अतः परम्परया कर्माणि ज्ञानसाधनभावं प्रतिपद्यन्ते।

[[469]]

तञ्च पारम्पर्य वार्तिकसारे दर्शितम् –
“रुचिद्वारोपकुर्वन्ति कर्माण्यात्मविमुक्तये।
अज्ञानस्याविरोधित्वान्न साक्षादात्मबोधवत्।
अविद्याया न चोच्छित्तौ ज्ञानादन्यदपेक्षते।
ज्ञानोत्वत्तौ तु नैवान्यच्छमादिभ्यो ह्यपेक्षते।
शमाद्युत्पत्तये नान्यद्बुद्धिशुद्धेरपेक्षते।
बुद्धिशुद्धौ च नित्यादिकर्मभ्यो नान्यदिष्यते।
पारम्पर्येण कर्मैवं वेदनायोपयुज्यते।
साधनं कर्म तेनैतत्साध्यं ब्रह्मात्मवेदनम्।
इत्येवमभिसंबन्धः कर्मविज्ञानकाण्डयोः।
इतोऽन्यथाऽपि संबन्धे न किंचिन्मानमीक्ष्यते ३” इति।

अत्रैतं यथोक्तं २ संबन्धमसहमानाः प्रतिवादिनो बहुधोत्तिष्ठन्ति। तेषां मध्ये केचिद्ब्रह्मज्ञाननैरपेक्ष्येणैव मोक्षं वर्णयन्ति। अन्ये ज्ञानकर्समुच्चयेन मुक्तिं ब्रुवते। अपरे ज्ञानस्यैव मुक्तिहेतुत्वमङ्गीकृत्यापि सोपानपङ्क्तिन्यायेन वा कामप्रविलापनेन वा प्रपञ्चलयेन वा कर्मकाण्डस्योपयोगमिच्छन्ति। तत्र ज्ञाननैरपेक्ष्यवादिनां मतं वार्तिकसारे दर्शितम् –
“निषिद्धस्य निरस्तत्वान्नारकीं नैत्यधोगतिम्।
नित्यानुष्ठानतश्चेमं प्रत्यावायो न संस्पृशेत्।
आगामिजन्मनोऽसत्त्वे निर्विघ्नं स्वास्थ्यमिष्यताम्।
शरीरारभ्भकं कर्म भोगेन क्षीयते ततः।
विनाऽप्येकात्मसंबोधान्मुक्तिः सिद्धाऽन्तरात्मनः” इति।

अस्य पक्षस्य दूषणमपि तत्रैवोक्तम् –
“सूक्ष्मापराधसंदृष्टेरतियत्नवतामपि।
निषिद्धकाम्ये निःशेषं वर्जयेन्निपुणोऽपि कः।
मुमुक्षुः पापकाम्ये द्वे वर्जयेदिति चोदना।
नास्ति वेदे क्कचिद्येन वचसा तत्प्रकल्प्यते।
काम्यादिवर्जनं त्वेतत्स्वकपोलप्रकल्पितम्।
अतः प्रामादिकात्काम्यान्निषिद्धाच्च पुनर्जनिः।
नित्यस्य फलमिष्टं चेदुपात्तदुरितक्षयः।
________________________
1. ख. नमिष्यते। २. ग. ध. थोक्तसं। ३. ग. हुधा तिष्ट ४. ख. माणिका।

[[470]]

तथाऽपि काम्यपुण्यानां क्षयो नादुरितत्वतः।
उपपातकमल्पं तैत्क्षीयतां नित्यकर्मणा।
अनन्तदेहहेतूनां हत्यादीनां कुतः क्षयः।
नित्यकर्मभिरप्यस्ति स्वर्गः काम्याग्निहोत्रवत्।
आपस्तम्बेन तत्प्रोक्तमाम्रवृक्षनिदर्शनात्।
फलार्थ निमिते त्वाम्रे छायागन्धाववारितौ।
तथा वर्णाश्रमाचारादनुगच्छेत्त्रिविष्टपम्।
निषिद्धकाम्यनित्यानि पूर्वजन्मसु चात्र च।
कृतानि सन्त्यनेकानि स्वास्थ्यं तत्राऽऽत्मनः कुतः।
ऐकात्म्यबोधतः कर्मक्षयं चेदात्थ तर्हि ते।
निर्विघ्ना मुक्तिरस्त्येवं ममेव न हि संशयः” इति।
“अपरे मन्वते मोक्षे ज्ञानकर्मसमुच्चयम्।
प्रधानगुणभावेन त्रिविधोऽसौ समुच्चयः।
ज्ञानं प्रधानं केषांचिदन्येषां कर्ममुख्यता।
समप्राधान्यमुभयोरपरेषां मते स्थितम्।
एकदेशे चैककाले स्थितयौरविरुद्धयोः।
समुच्चयः फलैक्ये स्यान्न त्वसौ ज्ञानकर्मणोः।
बाध्यबाधकभावेन पञ्चास्योरणयोरिव।
एकदेशानवस्थानान्न समुच्चय एतयोः।
साध्यसाधकरूपत्वादेककालानवस्थितिः।
हेतुस्वरूपकार्येषु विरोधस्त्वनयोः स्फुटः।
अध्यासः कर्मणो हेतुः प्रमाणं बोधकारणम्।
न भासकं कर्मरूपं बोधरूपं तु भासकम्।
कर्मकार्य भावि जन्म तन्निवृत्तिस्तु बोधजा।
समुच्चयो दुर्लभोऽतस्तेन मुक्तिः कथं भवेत्।
सोपानपङ्क्तिगत्येव हर्म्यपृष्ठाधिरोहणम्।
अशेषकर्मक्रमतोऽधिकारं केचिदूचिरे।
संध्यावन्दनमारभ्य क्रमानुष्ठितकर्मभिः।
सहस्रवर्षसत्रान्तैर्ज्ञानितामधिरोहति।
यथैव नगराध्वस्थग्रामगत्युपदेशनम्।

1. क. ख. ग. यते नि। २. घ. धनरू . ३ घ. ङ. ष्ठादिरो।

[[471]]

नगराध्योपदेशस्त शेषत्वं प्रतिपद्यते।
तथैव मोक्षमार्गस्थस्वर्गादिगतिभाषणम्।
मोक्षमार्गोपदेशस्य शेषत्वं किं न गच्छति।
यद्वोपच्छन्दनार्थानि स्वर्गादीनि विमुक्तये।
नगराप्तौ तदध्वस्थग्रामादिगुणगीरिव।
एवं च सति दृष्टेन द्वारेणैवोपकारिणः।
आत्मज्ञानाधिकारार्था विधयः सकला अपि।
मैवं ग्रामगतेः पुंसामध्वत्वादस्तु शेषता।
स्वयमेव पुमर्थत्वात्स्वर्गादेः शेषता कथम्।
यदुपच्छन्दनार्थत्वं नृवाक्ये तत्समञ्जसम्।
वेदेषु वक्तू राहित्यादभिप्रायाद्यसंभवः।
यद्वा तत्रैव तात्पर्यं यत्रोपच्छन्द्य नीयते॥
ततश्च विधितात्पर्यं स्वर्ग एव न मोक्षणे।
दृष्टद्वारं च रागादिप्रवृत्तिप्रतिषेधनम्॥
यदि तर्हि निषेधेषु द्वारं भवतु तत्तथा।
विधयस्तु निरुन्धन्ति न रागं भोगप्रदानतः।
अशेषकर्मानुष्ठानमल्पायुषि न संभवेत्॥
सोपानपङ्क्तिन्यायोऽतो मन्दबुद्धिप्रकल्पितः।
अन्ये त्वाहुर्न शक्नोति कामसंदूषिताशयः॥
द्रष्टुं तत्परमद्वैतं सर्वाकामासमाप्तितः।
कर्मभिर्विविधैर्धीमान्स विराडाद्युपासनैः॥
वैराजान्तं फलं भुक्त्वा तदैकात्म्यं प्रपद्यते।
सर्वभोगोपभोगेन कृत्स्नकामलयाध्वना॥
यान्ति मुक्तेरानुगुण्यं कर्माणि निखिलान्यपि।
ब्रह्मानन्दो मतोऽप्यत्र चित्तेनाविषयीकृतः॥
दृष्टानन्दाभिलाषं स न मन्दीकर्तुमप्यलम्।
कामप्रविलयायातो विधयः कर्मकाण्डगाः।
प्रलीनकामो विज्ञानकाण्डेऽधिक्रियते पुमान्।
मैवं न कामसंप्राप्त्या तन्नाशोऽब्दशतैरपि॥

1. ग. वक्तृरा. २. क. ख. ङ. यादसं। ३. क. ख. ग. ङ. राजाद्यु।

[[472]]

तत्सेवातो विवृद्धिः स्यान्निवृत्तिर्दोषदर्शनात्।
न जातु कामः कामानामुपभोगेन शाम्यति॥
हविषा कृष्णवर्त्मैव भूय एव विवर्धते।
गुणस्यादर्शनाद्दोषदृष्टेर्वा क्षीणकामतः।
सर्वक्लेशोपशान्त्यर्थमात्मज्ञानं समाश्रयेत्।
कामाश्रितो विधिः कामं दोषवन्न विलापयेत्॥
कामुकः सन्प्रवर्तेत नाऽऽत्मज्ञाने कदाचन।
उद्विजेताथ वा ज्ञानात्सर्वपुंभोगघस्मरात्॥
तथाच रागिगीतायां पठ्यते वचनं त्विदम्।
अपि वृन्दावने शून्ये सृगालत्वं स इच्छति॥
न तु निर्विषयं मोक्षं कदाचिदपि गौतम।
वैराजान्तं फलं भुक्त्वा मुच्येतेति यदीरितम्॥
क्रममुक्तौ तत्तथाऽस्तु न तु सद्योविमोचने।
द्वारं न नियतं मुक्तेः प्राजापत्यं पदं भवेत्॥
न ह्मुपाधिषु तत्त्वस्य विशेषः कश्चिदीक्ष्यते।
नाऽऽकाशस्य विशेषोऽस्ति कुम्भद्रोण्याद्युपाधिषु॥
दूरान्तिकादिभिन्नेषु कल्पिताकल्पितेष्वपि।
अतः प्रजापतौ तत्त्वं क्रिमौ वा न विशिष्यते॥
तर्कादागमतश्चापि तद्यो य इति हीदृशात्।
प्रत्यबुध्यत देवानां मध्ये यो यः स एव तत्॥
अभवन्नान्य इत्याह श्रुतिर्वैषम्यवारिणी।
एको देवः सर्वभूतेष्विति चाऽऽहापरा श्रुतिः॥
अतश्चोपाधिवैषम्यान्नाऽऽत्मतत्त्वं विशिष्यते।
सद्योमुक्तिं वाञ्छतोऽतो दोषदृष्ट्या विलीयते॥
कामोऽतः कर्मकाण्डस्य तात्पर्यं नैव तल्लये।
अन्ये तु मन्वते केचिद्गम्भीरन्यायवेदिनः॥
भेदस्य विलयो वेदे गम्यते कस्यचित्क्वचित्।
देहात्मभावविलयः स्वर्गकामपदे खलु॥
देहाद्भिन्नोऽधिकार्यत्र स्वर्गभोग्येऽवगम्यते।
रागाद्युत्थप्रवृत्तीनां निषेधेषु लयोऽञ्जसा॥

१. क. ङ. वितालयेत्। २. ऱ. न्ये शृगा।

[[473]]

विधिष्वपि लयस्तासां कार्यान्तरनियोगतः।
लोकेऽपि चानभिप्रेतात्पथः साक्षान्निवारणम्॥
मार्गान्तरोपदेशाद्वा वेदेऽप्येवं प्रतीयताम्।
एवं रागादिहेतूत्थप्रवृत्तिलयवर्त्मना।
आत्मज्ञानाधिकारार्था निःशेषा विधयः स्थिताः ।
मैवं किं भेदविलयो विधीनां फलकाङ्क्षया।
तात्पर्याद्वाऽऽत्मबोधस्य हेतुत्वाद्वाऽवकल्प्यते।
नाऽऽद्यस्तावद्यतोऽशेषा न कर्मविधयः फलात्।
स्ववाक्यावगतात्किंचिदपेक्षन्ते फलान्तरम्।
तात्पर्यं च विधीनां स्यात्कर्मानुष्ठान एव हि।
अन्तरेण ह्मनुष्ठानं स्वर्गपश्वाद्यसंभवात्।
श्रुतेर्विलयतात्पर्ये फलमाकस्मिकं भवेत्।
फलार्था चेल्लयो न स्यान्नोभयं वाक्यभेदतः।
श्रुतेऽपि स्वर्ततात्पर्ये कल्पना चेल्लयेऽर्थतः।
तन्न प्रत्यक्षवचनाद्देहादिलयसिद्धितः ।
साक्षाद्वस्तिनि दृष्टे हि न हि हस्तिपदानुमा।
अस्थूलादिवचः साक्षाद्देहादिप्रतिषेधकृत्।
नाऽऽत्मबोधोऽपि देहस्य लयाद्भवति कुत्रचित्।
अलयेऽप्यूपपन्नत्वाल्लये सुप्ताववक्षिणात्।
गुरुशास्त्राद्याविलये बोधोऽयमुपपद्यते।
लयमात्रेण चेद्बोधः सुप्तौ केन निवार्यते।
सर्पाभासलयेऽपीयं रज्जुस्तमसि नेक्ष्यते।
प्रत्युताऽऽभाससर्पोऽयं लीयते रज्ज्ववेक्षणात्।
अथ प्रपञ्चनाशेन नाश्यते भेदकारणम्।
मैवं न कार्यनाशेन कारणं नश्यति क्कचित्।
कारणं किमविद्या स्याद्वस्तु वा तत्त्वबोधतः।
अविद्यानाशनात्तत्र प्रपञ्चविलयोऽफलः।
वास्तवोऽयं प्रपञ्चश्चेत्स विलाप्यो न केनचित्।
अन्यथा स्वात्मतत्त्वस्य विलयः केन वार्यते।
किंच कृत्स्नस्य विलयः कर्तुं शक्यो न जन्मभिः।

१ ग. स्मृता। २ क. ख. घ. यमिच्छतः। ३. क.ङ. चोद्वोधः। ४. ग. घ. नैवं।

[[474]]

लेशास्तु लीयते स्वापे स्वत एव न शास्त्रतः।
किंच भावी न चोच्छेद्यो भूतोऽप्युपरतः स्वतः।
प्रपञ्चो वर्तमनस्तु कार्यत्वान्नश्यति स्वतः।
किंच भेदलयेनैव सर्वानर्थप्रहाणतः।
पुरुषार्थस्य संसिद्धेर्विद्यानैष्कल्यमापतेत्।
अत ऐकात्म्ययाथात्म्यज्ञानादज्ञानहानतः।
सिद्धे पुमर्थे विलयकल्पना निष्प्रयोजना।
इष्टसाधनता बोध्या विधिभिः सकलैरपि।
अनिष्टसाधनत्वं तु निषेधैरिति हि स्थितिः।
तस्मात्कामलये भेदलये सोपानवर्त्मनि।
समुच्चये च संबन्धो न युक्तः काण्डयोर्द्वयोः।
परिशेषात्पुरा प्रोक्तः साध्यसाधनलक्षणः।
संबन्धोऽत्रावगन्तव्यो ज्ञानकर्माख्यकाण्डयोः”।

को विषयः किं फलं कः संबन्ध इत्येतेषां त्रयाणामुत्तरमुक्तम्।
अथ कोऽधिकारवानित्यस्योत्तरमुच्यते – अत्रेदं चिन्त्यते, किं चिकीर्षोरुपनिषद्यधिकारः किंवा जिज्ञासोरिति। चिकीर्षोरिति तावत्प्राप्तम्  कुतः। वेदान्तानां कार्यपरत्वात्। विमता वेदान्ताः कार्यपरा वेदभागत्वात्कर्मकाण्डवत्। ननु कर्मकाण्डस्यापि प्रमाणत्वाद्बोधकत्वमेव न तु कारकत्वम्। कर्मकाण्डाभिज्ञानामपि बहूनां कर्मसु प्रवृत्त्यदर्शनात्। नायं दोषः। नदीप्रवागवेगवत्प्रबलवायुवच्च चोदनाभावेऽपि ममेदं कर्तव्यमितिबुद्ध्युत्पादनेन राजाज्ञादिवत्प्रवर्तकत्वात्। अत एव भाष्यकारैः प्रथमसूत्रेऽभिहितम् – “या हि चोदना धर्मस्य लक्षणं सा स्वविषये नियुञ्जानैव पुरुषमवबोधयति” इति। बहूनामप्रवृत्तिस्त्वश्रद्धाद्रव्यराहित्यादिप्रतिबन्धवशदुपपद्यते। अतः कर्मकाण्डवद्वेदान्तानामपि सिद्धार्थे  पर्यवसानाभावाच्चिकीर्षोरेवात्राधिकारः। तस्माचित्तनिरोधं प्रतिपत्तिं प्रसंख्यानं वा यः कर्तुमिच्छति तस्यैव चोपनिषद्याधिकारः। न तु जिज्ञासुत्वधर्ममात्रेणेत्येवं प्राप्तेऽत्राभिधीयते। वेदान्तानां कार्यपरत्वं कुत इति वक्तव्यम्। किं सिद्धार्थे व्युत्पत्त्यभावात्किंवा सत्यामपि व्युत्पत्तौ प्रयोजनाभावादाहोस्वित्कार्यव्यतिरिक्तप्रेम – यस्यासंभवात्। नाऽऽद्यः। वृद्धव्यवहारे गामानयेत्यत्र यथा कार्येषु व्युत्पत्तिस्तथा पुत्रस्ते जात इत्यत्र सिद्धे व्युत्पत्तिदर्शनात्। अत्र च पूर्वाचार्यैर्बहुभिः पराक्रान्तम्। नापि द्वितीयः। ब्रह्मात्मतत्त्वाविर्भावमुपक्रम्य कृतकृत्यत्वानन्दाभिव्यक्तिपर्यन्तायाः प्रयोजनपरम्परायाः प्रपञ्चितत्वात्। नापि तृतीयः। चिदात्मनस्तत्प्रमेयत्वात्।

१. ग. म्। वे। २. क. सिद्धान्ते। ३. घ. र्ये व्यु। ४. ग. ह्मात्मावि।

[[475]]

अत एवोक्तम् –

“न मेयाभावशङ्काऽस्ति सर्वव्यापृतिसाक्षिणः।
चिदात्मनोऽपलापे तु जगदान्ध्यप्रसङ्गतः” इति।

न च कर्मकाण्डस्यापि कृत्स्नस्य कार्यपरत्वमस्ति। ब्राह्मणो न हन्तव्य इत्यादिषु निषेधेष्वनुष्ठेयस्य कस्याप्यभावात्। एवमर्थवादादीनामपि देवताविग्रहादौ सिद्धार्थे तात्पर्यमुदाहरणीयम्। एतच्च देवताधिकरणे प्रपञ्चितम्। अतो वेदान्तानां कार्यपरत्वाभावान्न चिकीर्षोरत्राधिकारः। इत्थं वेदान्तानां कार्यपरत्वे निराकृते सति विरोधवादिनः पुनः प्रत्वतिष्ठन्ते। चिदात्मा न वेदान्तैर्बोधनीयस्तस्यान्वयव्यतिरेकसिद्धत्वात्। जाग्रत्स्वप्नसुषुप्तेषु परस्परव्यावृत्तेषु चिदात्मा तत्रानुवृत्तोऽनुभूयते। अनुवृत्तं व्यावृत्ताद्भिन्नमिति जातिव्यक्त्यादौ दृष्टम्। यथा विश्वामित्रकठकौण्डिन्यव्यक्तिषु ब्राह्मणत्वं दृष्टम्। अतोऽन्वयव्यतिरेकाभ्यामेव चिदात्मा सिद्धः।

एतदेवाभिप्रेत्य वार्तिकसारेऽभिहितम् –
“मानान्तरेण तत्सिद्धेर्नात्र व्याप्रियते वचः।
वासनानां निरोधेऽतः पुमाञ्श्रुत्या नियुज्यते।
अनिरोधे वासनानामन्त्यकालेऽनुवर्तनात्।
भाविजन्मानिवार्य स्यादन्त्यप्रत्ययकारितम्।
यं यं वाऽपि स्मरन्भावं त्यजत्यन्ते कलेवरम्।
तं तमेवैति कौन्तेय सदा तद्भावभावितः।
जाग्रत्स्वप्नसुषुप्त्याख्या या अनात्मार्थवासनाः।
निरोधनीयास्ताः सर्वा बिभ्यता भाविजन्मतः ।
अनात्मप्रत्ययानन्तरितस्वात्मैकभावना।
कार्या तया निरुध्यन्ते वासना जन्महेतवः।
उपासीत स्वमात्मानमिति साक्षाद्विधिः श्रुतः।
तस्याङ्गभावसिद्धयर्थं चिदात्माऽनूद्यते श्रुतौ।
आत्मैकप्रत्ययो यावत्स्वभावात्संततो भवेत्।
कुर्यादुपासनं तावत्क्षीयन्ते वासनास्ततः।
अन्यदृष्ट्या जाग्रदाद्याः कल्पन्तां क्षीणवासने।
विदुष्ययं स्वदृष्ट्या तु स्वात्मनोऽन्यन्न पश्यति।
देहं विनश्वरमवस्थितमुत्थितं वा
सिद्धो न पश्यति यतोऽध्यगमत्स्वरूपम्।

१. ङ. न्मनः। अ। २ क. ख. घ. ङ. कल्प्यन्तां

[[476]]

दैवादुपेतमथ दैववशादपेतं
वासो यथा परिकृतं मदिरामदान्धः।
तस्मादशेषवेदान्ता वासनानां निरोधने।
नियुञ्जते हि पुरुषमात्मोपासनमार्गतः।
अथवा मनसो रोधे मुमुक्षुं संनियुञ्जते।
तस्मिन्निरुद्धे निखिला निरुध्यन्ते हि वासनाः।
तावन्मनो निरोद्धव्यं यावद्धृदि गतं क्षयम्।
इति श्रुतिर्मनोरोधं विदधाति विमुक्तये।
पातञ्जलं योगशास्त्रं मनोरोधे समापितम्।
प्रवृत्तिर्मनसी बन्धस्तन्निवृत्तिर्विमुक्तता।
वासनामात्रहेतुत्वादात्मनोऽनर्थसंगतेः।
अन्योपायोऽस्तु वा मा वा निरोधादेव मुक्तता।
स्वयंज्योतिःस्वभावत्वान्निरुद्धस्वान्तवासनः।
प्रमान्तरानपेक्षोऽपि स्वयमात्मा प्रकाशते।
एवं कार्यमुखेनै(णै)व ज्योतिष्टोमादिवाक्यवत्।
वेदान्तानां प्रमाणत्वं नाक्षवद्वस्तुनीष्यते।
इति व्याचक्षते मन्दा नियोगार्थैकरागिणः।
नैतत्साध्वभ्यधाय्यत्र नियोगस्यानपेक्षणात्।
कामितार्थस्य संसिद्धेर्लौकिकादेव मानतः।
वैदिकेन नियोगेन किं कार्यं वद बुद्धिमन्।
मनसो वासनानां च भावेऽनर्थोऽस्तु जाग्रति।
तदभावे सुषुप्तादावनर्थो नैव वीक्ष्यते।
अन्वयव्यतिरेकाभ्यां निरोधोऽनर्थवारणे।
उपाय इति विज्ञातः किमपूर्व विधीयते।
उपासनाचित्तरोधौ विधेयावुदितौ त्वया।
तौ स्तां तथैव बोधस्य हितुत्वेनाभ्युपैमि तौ।
लौकिकव्यवहारेषु प्रवृत्ता धीरुपासनात् ।
अन्तर्मुखा सती स्वात्मविचारक्षमतां व्रजेत्।
शब्दस्पर्शादिरहितमात्मानं स्थूलधीर्न हि।
द्रष्टुं शक्नोति सौक्ष्म्यार्थं धीनिरोधो विधीयताम्।
एष सर्वेषु भूतेषु गूढात्मा न प्रकाशते।
दृश्यते त्वग्र्यया बुद्ध्या सूक्ष्मयेति श्रुतेर्वचः।

[[477]]

ब्रह्मात्मबोधहेतुत्वं वासनाधीनिरोधयोः।
मानान्तरानधिगतं तेनास्तु विधिरेतयोः।
ज्ञानेऽधिकारसिद्धिः स्यादुपासाधीनिरोधतः।
सिद्धेऽधिकारे पश्चात्तु वेदान्ता आत्मबोधिनः।
अतोऽत्र वासनारोधे धीरोधे वा चिकीर्षया।
न वेदान्तेऽधिकारः स्यात्किंतु तत्त्वबुभुत्सया।
चित्ततद्वासनारोधतात्पर्येऽत्र निराकृते।
प्रतिपत्तिविधौ शास्त्रतात्पर्यं केचिदूचिरे।
आत्मा द्रष्टव्य इत्येवं प्रतिपत्तिविधिः श्रुतः।
कोऽसावात्मेति वीक्षायां सर्वमात्मेति वर्ण्यते।
सत्यज्ञानादिवाक्यानि तत्त्वमस्यादिकान्यपि।
विधिशेषतया ब्रह्म स्वात्मत्वेनार्पयन्ति हि।
एवं विधिमिहेच्छन्ति विध्ययोगेऽपि वस्तुनि।
विधिरागवशात्केचित्तान्प्रतीदमिहोच्यते।
किमैकात्म्यं विधेयं स्यात्किंवा तद्दर्शनं वद।
नाऽऽद्योऽस्य नित्यसिद्धत्वात्पुंव्यापारानपेक्षणात्।
दर्शनं च प्रमाणेन जन्यते न त्वनुष्ठितेः।
चक्षुषा दृश्यते रूपं नानुष्ठित्या कदाचन।
समन्वयस्य सूत्रे हि पूर्वाचार्यैरिति स्फुटम्।
निराकृतो विधिर्बोधे पुंव्यापाराप्रवेशनात्।
तस्माद्द्रष्टव्य इत्येष प्रतिपत्तिविधिर्न हि।
बहिर्मुखत्वव्यावृत्तिर्विधेयार्हार्थताऽथवा ।”
आत्मबोधो वेदवाक्यजन्यो न तु विधिं स्पृशेत्।
किं त्वैन्द्रियकविज्ञामिव सिद्धार्थनिष्ठितम् ।
एवं च सति वेदान्ता ब्रह्मतत्त्वमलौकिकम्।
प्रबोधयन्ति विध्वस्तनिखिलद्वैतमव्ययम्।
ऐकात्म्यवस्तुयाथात्म्यप्रकाशनपटीयसः।
वचसस्त्वतिरेकेण किं मानं तद्धुरं वहेत् ।
शाब्दज्ञानविधावेवं वेदान्तेषु निराकृते।

१.ङ. सिद्धित्वा। २. ग. र्हाऽर्थतोऽथ। ३. घ. ष्टितः। ए। ४. ङ. हरेत्। ५. ङ. त्। शब्द।

[[478]]

अपरे पण्डितंमन्या विध्यन्तरमिहोचिरे।
अन्योऽप्यनुभवोपायो मननध्यानलक्षणः।
सोपायो विहितोऽस्त्येव प्रतिपत्तिविधिं विना।
उपायाः शान्तिदान्त्याद्यास्तेषु सत्सु निरन्तरम्।
अविक्षेपेण मननं ध्यानं वा सुकरं भवेत्।
अवान्तरमहावाक्यरूपात्सिद्धावबोधकात्।
शास्त्राद्ब्रह्मात्मतामादौ पुरुषः प्रतिपद्यते।
तत्त्वे शास्त्रात्प्रपन्नेऽपि पारोक्ष्यानपहारतः।
तत्साक्षात्करणायैव प्रसंख्यानं विधीयते।
आवृत्तिर्हि प्रसंख्यानं शब्दयुक्त्योरिदं त्विह।
मननध्यानरूपत्वात्साक्षात्कारयितुं क्षमम्।
श्रवणं शाब्दविज्ञाने यथोपायस्तथा द्वयम्।
अनुभूतौ च मननं निदिध्यासनमित्यदः।
तमेव धीरो विज्ञाय प्रज्ञां कुर्वीत तत्त्ववित्।
इत्यादिना प्रसंख्यानं विधेयमनुभूतये।
एवमैकात्म्यतात्पर्ये शास्त्रस्येष्टेऽपि युक्तिभिः।
केचित्कार्यमपीच्छन्ति तदेतन्नैव युज्यते।
किमात्मभानायाभ्यास आपरोक्ष्याय वाऽथवा।
व्यवधानापनुत्त्यर्थं मानजन्यफलाय वा ।
मानलोपस्य शङ्कापनुत्त्यर्थ वोत मुक्तये।
सर्वथाऽपि प्रयासस्ते विध्यर्थोऽत्यन्तनिष्फलः।
प्रमात्रानादित्रयं यस्मात्संविन्मात्रवपुर्भृतः।
भाति पूर्वमभातं सत्तद्भाने किमपेक्षते।
अहंकारः प्रमाता स्याद्धीवृत्तिर्मानमुच्यते।
घटादिकं प्रमेयं स्याच्चिद्भासा भाति तत्त्रयम्।
परोक्षमपि देहादि यस्य भासाऽऽपरोक्ष्यवत्।
विभात्यात्मेव तस्य स्यादापरोक्ष्यमहेतुकम्।
अज्ञानमपि निःशेषप्रमेयव्यवधानकृत्।
येनाव्यवहितं भाति तत्केन व्यवधीयते।
स्वमहिम्नैव यत्सिद्धं तत्तमो हन्ति शास्त्रधीः।
किं ततोऽन्यत्फलं मानजन्यं यद्विधितो भवेत्।

1. ग. त्सिद्ध्यव। २. घ. वा। भान।

[[479]]

मात्रादित्रयलोपेऽपि लोपक्षितयेक्ष्यते।
योऽसावलुप्तचैतन्यस्तल्लोपः शङ्कयते कथम्।
ऐकात्म्यस्य स्वतो मुक्तेरज्ञानात्तस्य बद्धता।
ज्ञानादज्ञानहानौ स्यात्किमपेक्ष्यं विमुक्तये।
परोक्षत्वेन शास्त्रेण बुद्धं न त्वनुभूयते।
प्रसंख्यानमतोऽपेक्ष्यमिति चेद्युज्यते न तत्।
मेयस्वभावात्पारोक्ष्यं किंवा शब्दस्वभावतः॥
आद्ये किं ब्रह्मता तत्र परोक्षा स्यादुताऽऽत्मता।
यत्साक्षादपरोक्षं तद्ब्रह्मेति ब्रह्मणः श्रुतौ॥
मुख्यापरोक्ष्यमुदितं पारोक्ष्यं शङ्क्यते कुतः।
आत्मनस्तत्र पारोक्ष्यं पूर्वमेव निराकृतम्॥
शब्दः स्वयमुदासीनः परोक्षत्वापरोक्ष्ययोः।
देशादिभिर्व्यवहितं पारोक्ष्येणावबोधयेत्।
इतरत्वापरोक्ष्येण दशमस्त्वमसीतिवत्।
देशात्कालाद्वस्तुतो वा व्यवधानं मनागपि॥
ऐकात्म्यवस्तुनो नास्ति तत्र पारोक्ष्यधीः कुतः।
तमोमात्रान्तरायत्वादैकात्म्याख्यस्य वस्तुनः॥
असाध्यसाधने तस्मिन्काऽपेक्षा भावनां प्रति।
ननु विज्ञाय कुर्वीत प्रज्ञामित्यनुशासनात्॥
कर्तव्या भावनेत्येवं यदि ब्रूषेऽस्तु भावना।
नैतावताऽवकाशोऽस्ति त्वन्मतस्यात्र कश्चन॥
नैवानुभूतिसिध्द्यर्थमिदं श्रौतानुशासनम्।
विज्ञायेत्यनुभूतिं तां वाक्यजन्यामुपेत्य तु॥
विदधाति तदैकाग्र्यं बहिश्चित्तनिवृत्तये।
विवक्षितोपयोगोऽत्र वाक्यशेषेण वर्णितः॥
नानुध्यायाद्बहूञ्शब्दान्वाचो विग्लापनं हि तत्।
किं बहूक्त्याऽत्र वेदान्ता बोधमात्रावसायिनः॥
बुभुत्सोरधिकारोऽतश्चिकीर्षोस्तु न कस्यचित्” इति।

इत्थमुपनिषदो विषयप्रयोजनसंबन्धाधिकारिणो निरूपिताः। “अधिकारिणः प्रमितिजनको वेदः” इति न्यायेनेयमुपनिषद्बुभुत्सोर्ब्रह्मात्मतत्त्वे प्रमितिं जनयति। न

1. ग. स्य विदिति।

[[480]]

चोपनिषदः प्रामाण्ये विवादितव्यम्। तत्प्रामाण्यस्य स्वतस्त्वाङ्गीकारादप्रामाण्ये कारणाभावाच्च। किमबोधफलकत्वादप्रामाण्यमुत बाधितत्वादथवाऽनुवादकत्वात्। नाऽऽद्यः। सत्यं ज्ञानमनन्तं ब्रह्मेत्याद्यावान्तरवाक्यानामयमात्मा ब्रह्मेति महावाक्यानां च श्रवणमात्रेण बोधोपलम्भात्। नन्वात्मा ब्रह्मेतिपदयोरर्थौ लौकिकावलौकिकौ वा। नाऽऽद्यः। वेदस्यानुवादकत्वप्रसङ्गात्। द्वितीये संबन्धग्रहणासंभवादबोधकत्वम्। अथोच्येत। पदार्थयोर्लौकिकत्वेन संबन्धग्रहणम्। वाक्यार्थस्य लौकिकत्वाभावादननुवादकत्वम्। एतदेवाभिप्रेत्य धर्ममीमांसायां निर्णीतम् – “लोकावगतसामर्थ्यः शब्दो वेदेऽपि बोधकः” इति। तदसत्। वाक्यार्थस्य दुर्निरूपत्वात्। किं संसर्गो वाक्यार्थः किंवा विशिष्ट उताखण्डैकरसः। तत्राभिहितान्वयवादिनो भट्टाः पदैरभिहितानां पदानियोगं वाक्यार्थमाहुः। एवमत्राप्यात्मब्रह्मणोः संसर्गस्याऽऽत्मविशिष्टब्रह्मणो वा वाक्यार्थत्वे सत्यपसिद्धान्तस्तव प्रसज्येत। त्वदभिमतस्याखण्डैकरसार्थस्यासिद्धेः। तर्ह्यखण्डैकरस एव वाक्यार्थोऽस्त्विति चेन्न दृष्टान्ताभावात्। कथंचित्सत्यपि दृष्टान्ते हानोपादानराहित्येन पुरुषार्थाभावात्। किंचाखण्डैकरसत्वसिध्द्यर्थं जगतो मिथ्यात्वे वेदस्यापि मिथ्यात्वादप्रामाण्यं स्यात्। अत्रोच्यते – त्वया हि दूष्यत्वेन परमतमनुवदितुमखण्डैकरसं वस्त्विति यद्वाक्यं प्रयुज्यते तस्यैव वाक्यस्य दृष्टान्तत्वमभ्युपेयम्। न हि तत्र संसर्गस्य विशिष्टस्य वा वाक्यार्थत्वम्। तथा सत्यदूष्यत्वप्रसङ्गात्। न खलु तदुभयं त्वया दूष्यते स्वमतत्वेन स्वीकारात्। तस्मादनुवादकमखण्डैकरसं वस्त्विति वाक्यं तत्रैको दृष्टान्तः। पूर्वाचार्या अपि वर्णयन्ति – सत्यज्ञानादिवाक्यमखण्डार्थनिष्ठं लक्षणवाक्यत्वात्प्रकृष्टप्रकाशश्चन्द्र इतिवाक्यवत्। प्रकृष्टशब्देन नक्षत्रप्रकाशव्यावृत्तिः। प्रकाशशब्देन मेघादिव्यावृत्तिः। ततो बुभुत्सितं चन्द्रं (न्द्र) प्रातिपदिकार्थमात्रमखण्डमनेन वाक्येन बोध्यते। तथा तत्त्वमस्यादिवाक्यमखण्डार्थनिष्ठमकार्यकारणद्रव्यनिष्ठत्वे सति समानाधिकरणत्वात्सोऽयं देवदत्त इतिवाक्यवत्। परस्परविरुद्धाभ्यां तद्देशकालाभ्यामेतद्देशकालाभ्यामुपरक्षितस्य देवदत्तव्यक्त्यैक्यस्य प्रतिपाद्यत्वादखण्डार्थत्वम्।

वार्तिकसारेऽप्यखण्डार्थत्वं वाक्यस्य प्रतिपादितम्-
“प्रसिद्धात्मन्यात्मशब्दप्रयोगात्स हि लौकिकः।
ब्रह्मार्थोऽपि महत्त्वेन प्रसिद्धो व्यवहारतः।
एवं पदात्परिज्ञाते पदार्थे लोकमानतः।
वाक्यार्थोऽतीन्द्रियो वेदवाक्यात्केन निवार्यते।
अपूर्वदेवतास्वर्गपदार्थाल्लोँकमानतः।
१. ख. धक। २ ग. फलाद। ३ घ. भाट्टाः। ४ क. ख. ङ. कपरम।

[[481]]

व्युत्पाद्यालौकिकोऽप्यर्थो वाक्यादबुद्धस्त्वया यथा।
यथाऽर्थवादादिवशात्स्वर्गाद्यर्थोऽवगम्यते।
तर्ह्यवान्तरवाक्येन(ण) ब्रह्मार्थोऽप्यवगम्यताम्।
अप्रसिद्धपदार्थोऽपि प्रसिद्धार्थपदैः सह।
समभिव्याहृतेर्बोद्धुं शक्यो मधुकरादिवत्।
अतो लोकानुसारिण्या व्युत्पत्त्याऽर्थोऽप्यलौकिकः।
धर्मब्रह्मात्मकः सिध्येत्तत्र कस्मादमानता।
अन्यत्रेवात्र वाक्यार्थो नैव संसृष्टलक्षणः।
ब्रह्मणोऽनात्मतारूपमब्रह्मात्वं तथाऽऽत्मनः।
तादात्म्यमनयोस्तस्मान्नीलोत्पलविलक्षणम्।
नीलत्वमुत्पलत्वं च अन्योन्यं व्यभिचारिणौ।
आत्मब्रह्मत्वयोर्नास्ति व्यभिचारो मनागपि।
प्रत्यक्त्वमात्मता तद्वद्ब्रह्मत्वं चाद्वितीयता।
द्वौ प्रत्यञ्चावसंभाव्यौ तत्रैकस्य पराक्त्वतः।
अतः प्रत्यक्त्वमेवैतदद्वयत्वं न चेतरत्।
तथाऽप्यविद्याविभ्रान्तिव्यवृत्त्यर्थं पदद्वयम्।
आत्माऽपि सदिदं ब्रह्म मोहात्पारोक्ष्यदूषितम्।
ब्रह्मापि संस्तथैवाऽऽत्मा सद्वितीयतयेक्ष्यते।
आत्मा ब्रह्मेति पारोक्ष्यसद्वितीयत्वबाधनात्।
अखण्डे निष्ठितं शास्त्रं पुरुषार्थे समोहिते ।
हानोपादनराहित्येऽप्यपुमर्थो भवेन्न हि।
इष्टप्राप्तेरनिष्टार्थनिवृत्तेश्चेह संभवात्।
त्वं ब्रह्मेति श्रुते वाक्ये सिध्यत्येवाप्रयत्नतः।
अशेषानर्थविच्छेदो ब्रह्मानन्दोऽप्यनुत्तमः।
पुरुषार्थोपदेष्टृत्वाद्यद्वत्कार्ये प्रमाणता।
तथैकात्म्ये विशेषाद्वा पुमर्थातिशयत्वतः।
न चैकात्म्याभ्युपायस्य मिथ्यात्वमिह चोद्यताम्।

1. क. दद्वैतत्वं। २. ख. निश्चितं। ३. षार्थ स। ४. ग. घ. समीहते।

[[482]]

कदा वेदस्य मिथ्यात्वं भवता ज्ञायते वद।
ऐकात्म्यप्रतिपत्तेः प्राङ्न मिथ्यात्वमबाधनात्।
पुमर्थस्य समाप्तत्वादूर्ध्व वेदेन किं तव।
अज्ञातमपि मिथ्यात्वं प्रागस्त्येवेति तच्छृणु।
मानसत्यत्वमिथ्यात्वे न मात्वामात्वकारणे।
सत्येनाप्यनुपायेन घटेनाग्निर्न मीयते।
असत्येनाप्युपायेन प्रतिबिम्बेन बिम्बधीः।
तस्मादर्थावबोधित्वाद्दुष्टकारणवर्जनात्।
अबाधाच्च प्रमाणत्वं वस्तुन्यक्षादिवच्छ्रुतेः।
ननु भेदाश्रितैर्वाक्यैर्विधायकनिषेधकैः।
अक्षादिभिश्च नैकात्म्यं बाधितत्वात्प्रमायुतम्।
न चास्यैकात्म्यशास्त्रस्य तैर्विकल्पसमुच्चयौ।
यत एतावसंभाव्यौ क्रियायामिव वस्तुनि।
व्रीहिभिर्वा यवैर्वेति यथा यागो विकल्प्यते।
नैवमेकमनेकं वेत्येतद्वस्तु विकल्प्यते।
समुच्चितौ यथा दर्शपूर्णमासौ तथा न तु।
भिन्नाभिन्नात्मना वस्तु समुच्चेतुमिहार्हति।
अत ऐकात्म्यमानस्य भेदमानस्य वा द्वयोः।
एकस्य बाधसंप्राप्तावैक्ये धीर्बाध्यतेऽन्यथा।
नेह नानेति भेदानां निषेधो नान्यबाधकः।
वर्णादिग्रहणोपायप्रत्यक्षाद्युपजीवनात्।
वर्णान्ग्रहीतुमर्थस्य व्युत्पत्त्यैवोपजीवति।
श्रुतिरक्षानुमाने द्वे प्रबलत्वं तयोस्ततः।
निषेधविध्योर्यच्छास्त्रं बाधो विध्यादिशास्त्रतः।
औपचारिकमैकात्म्यशास्त्रं कर्त्रात्मसंस्तवात् ।
सावकाशं भवेद्यद्वा जपार्थमुपयुज्यते।
भेदसाधनमक्षादिभेदादन्यत्र कुत्र वा।
१. क. ख. ङ. त्। एकश। २. ख. त्रीदिस।

[[483]]

सावकाशं ततस्तस्य बाधो नैकात्म्यशास्त्रतः।
ऐकात्म्यबोधकत्वेऽपि वेदान्ता बाधितत्वतः।
अप्रामाण्यं भजन्तीति पूर्वः पक्षो व्यवस्थितः।
उच्यते लोकतः सिद्धं भेदमाश्रित्य चोदना।
प्रवृत्ता पुरुषार्थाय न तु भेदावबुद्धये।
आश्रयोऽप्यत्र यो भेदी मायिकोऽसौ न वास्तवः।
नेह नानेति शास्त्रात्तु वास्तवः प्रतिषिध्यते।
आगमो मायिकं भेदं न निषेधति किं त्विमम्।
मायिको भेद इत्येवं प्रत्युत प्रतिपादयेत्।
मायामात्रमिदं द्वैतमद्वैतं परमार्थतः।
इति माण्डूक्यशाखायां श्रुतिवाक्यमधीयते।
प्रत्यक्षादिभिरप्यत्र भेदो भात्येष मायिकः।
उपजीव्यः स एवातो नोपजीव्यविरोधिता।
वास्तवे ब्राह्मणे स्वप्ने मायिकी शूद्रता यथा।
न विरुद्धा तथा भेदो नाद्वैतेन विरुध्यते।
प्रत्यक्षादिप्रमाणानां प्रामाण्यं व्यावहारिकम्।
आश्रित्यायं प्रपञ्चः स्यादलीकोऽपि प्रमाणवान्।
अद्वैतागमवाक्यं तु तत्त्वावेदनलक्षणम्।
प्रमाणभावं भजतां नातोऽन्योन्यविरोधिता।
नायं शब्दः कुतो यस्माद्रूपं पश्यामि चक्षुषा।
इति यद्वत्तथैवायं विरोधोऽक्षजवाक्ययोः।
विभिन्नविषयत्वेन विरोधासंभवे सति।
अबाधितत्वादैकात्म्यं प्रामाणिकमिति स्थितम्।
ननु वेदान्तसिद्धान्तमजानन्तोऽपि वादिनः।
लौकिकाश्च स्वमात्मानं जानन्ति स्वस्वमानतः।
मानं प्रत्यक्षमन्यद्वा यथायोग्यं भवेत्ततः।
ज्ञातात्मकथनादेते वेदान्ता अनुवादिनः।
नैवाऽऽत्मनोऽन्यद्वस्त्वेतैर्वेदान्तैः प्रतिपाद्यते।
1. ख. त्येव मा। २ क. ग. ङ. ज्ञानात्म।

[[484]]

येनापूर्वार्थलाभेन तेषामननुवादता।
उच्यते मान्तरात्सिद्धः किं देहात्माऽथवेतरः।
नाऽऽद्ये स्यादनुवादित्वं देहात्माननुकीर्तनात्।
न वेदान्ताः क्कचिद्देह आत्मेति प्रत्यपादयन्।
यः कोशोऽन्नमयः प्रोक्तस्तत्रास्त्वेवानुवादता।
देहेतरोऽपि किं कर्ता ब्रह्म वोभयथाऽपि वा।
तयोर्मानान्तराबोधादाशङ्कया नानुवादता।
वादिनो लौकिका वाऽत्र भविष्यद्देहभागिनम्।
कर्त्तात्मानं न जानन्ति वेदान्तवचसा विना।
देहान्तराभिसंबद्धो भावित्वान्नाक्षगोचरः।
लिङ्गसादृश्यविरहान्नानुमानोपमा तथा।
भावरूपात्मबोधाय नाभावोऽपि प्रवर्तते।
अर्थापत्तिर्न संभाव्या दृष्टकल्पकवर्जनात्।
अन्यथाऽनुपपन्नोऽपि श्रुतः स्वर्गो न कल्पकः।
श्रुतार्थापत्तितोऽप्यत्र श्रुतिरेव बलीयसी।
योनिमन्ये प्रपद्यन्ते शरीरत्वाय देहिनः।
इति वेदान्तवचसा भविष्यद्देहयोगधीः।
भविष्यद्देहसंबन्धी वाक्यादात्मा न चेन्मतः।
चार्वाक इव नो कुर्याददृष्टार्थाः क्रियाः सुधीः।
योगिप्रत्यक्षतो भाविसंबन्धो ज्ञायते यदि।
तथाऽपि योगिता श्रौतानुष्ठानादेव नान्यथा।
यौगिभिर्व्यवधानाद्वा। साक्षाद्वा श्रुतिरेव हि।
कर्त्रात्मनि प्रमाणं स्यात्स्वर्गादिफलभोक्तरि।
ब्रह्मात्मन्यप्यहंबुद्धिर्न मानं स्यात्कथंचन।
प्रत्युताहंबुद्धिरेव सिध्यत्यात्मानुभूतितः।
शास्त्रैकवेद्यता प्रोक्ता विषयत्वनिरूपणात्।
तस्मादननुवादित्वात्सिद्धा वेदान्तमानता।
प्रमाणं मेयसापेक्षं मेयता कस्य युज्यते।
इत्याकाङ्क्षानिवृत्त्यर्थं मेयमत्र निरूप्यते।
अविज्ञातः प्रमाणस्य विषयो वादिनां मतः।
सोऽज्ञातोऽर्थः प्रमाणात्किं सिध्येद्यद्वाऽनुभूतितः।
1. क. ङ. जायते।

[[485]]

न तावन्मानतः सिद्धिर्मानात्पूर्वमपेक्षणात्।
सिद्धमज्ञातमुद्दिश्य ज्ञप्त्यै मानं प्रवर्तते।
अज्ञातत्वं न सिद्धं चेन्मानात्तत्केन सिध्यति।
इति चेन्नित्यचैतन्यानुभावेनानुभूयते।
मानप्रवृत्तितः पूर्वमज्ञातत्वं यथा तथा।
ज्ञानतत्वमप्युत्तरत्र चैतन्येनानुभूयते।
प्रवृत्तं विषये मानं बोधयेद्विषयाकृतिम् ।
ज्ञातताज्ञातते भातो न तेनाविषयत्वतः।
रूपार्थं संप्रवृत्तेन नेत्रेण रसगन्धयोः।
अगृहीतिर्यथा तद्वज्ज्ञाताज्ञातत्वयोर्भवेत्।
नेत्रागृहीतयोरन्यद्बोधकं स्याद्यथा तथा।
ज्ञातताज्ञातते ग्राह्ये अमेये अपि ते चिता।
अज्ञानव्याप्तमज्ञातं ज्ञातं मानेन भासितम्।
तच्चोभयं साक्षिभास्यमाहुर्वेदान्तपारगाः।
सर्वे वस्तु ज्ञाततया ह्यज्ञातत्वेन वा सदा।
साक्षिचैतन्यविषय इति शास्त्रेषु निश्चयः।
चितैवाज्ञातातासिद्धावज्ञातो यः स मीयते।
सर्वैर्मानैरतश्चिन्त्यं कस्याज्ञातात्वमीदृशम्।
चेतनोऽचेतनो वाऽयमज्ञातो यद्यचेतनः।
तन्नाज्ञातार्थकार्यस्य जडस्याज्ञातता कुतः।
अज्ञातरज्जुकार्यस्य सर्पस्याज्ञातता न हि।
अज्ञातब्रह्मकार्यस्य जडस्याज्ञातता कुतः।
रज्जुसर्पं न जानामि बोद्धुमिच्छामि मानतः।
इति व्यवहृतिं प्राज्ञा नाङ्गी कुर्वन्ति केऽपि च।
किंचाज्ञातत्वतो लभ्यं तिरोधानं न चेतरत्।
स्वयमेव तिरोभूते जडे काऽन्या तिरोहितिः।
आविर्भूतस्वरूपे तु चेतनेऽन्येन निर्मितात्।
तिरोधानाद्विशेषोऽस्ति शुभ्रवस्त्रे मषी यथा।
चन्द्रं मलिनयेद्राहुर्नीलमेघं न तु क्कचित्।
१.ख. नुभवे। २. क.ङ. यानपि। ज्ञा। ३. ग. तनाचे। ४ क. ख.घ.ङ. हृतिः प्रा। ५. क. ख. ङ. केषु च। ६. ग. किंवाऽज्ञा।

[[486]]

एवं चेतनमज्ञातं जडं त्वज्ञानदेहकम्।
कार्यकारणरूपं यन्निखिलं जडमीक्ष्यताम्।
तेन सर्वेण चिद्रूपः स्वप्रकाशस्तिरोहितः।
तिरोहितेनोभयं तद्भासते चन्द्रराहुवत्।
लयः प्रकाशनाशो वा नास्ति चन्द्रवदेव हि।
राहुग्रस्तत्वमिन्दौ चेदस्मद्दृष्ट्यैव भासते।
अज्ञातत्वं चितस्तद्वन्मूढद्दष्ट्यैव भासताम्।
अतोऽनुभव एवैको विषयोऽज्ञातलक्षणः।
अक्षादीनां स्वतःसिद्धे यत्र तेषां प्रमाणता।
अनुभूतिग्रहायैव प्रवृत्तान्यपि दुष्टया।
सामग्र्याऽखिलमानानि गृह्णते जडसंयुताम्।
वेदान्तेतरसामग्री दुष्टैषा चक्षुरादिका ।
तज्जा धीरत्र गृह्णाति स्फूर्तिं रूपादिसंयुतम्॥
एवं च सति विभ्रान्तः कल्पिते रजते धियम्।
प्रमाणं मनुते यद्वद्रूपादौ मनुजास्तथा।
धर्मिण्यभ्रान्तमखिलं ज्ञानमिच्छन्ति वादिनः।
विपर्ययं प्रकारे तु वदन्ति रजतादिके।
सर्वधर्मिणि सद्रुपे प्रमा धीवृतत्योऽखिलाः।
तथा रूपादिके बुद्धिः स्याद्विपर्ययरूपिणी।
एवं न्यायेन संसिद्धा प्रमाणानां प्रमाणता।
ब्रह्मण्येव तथा प्रज्ञा रूपादावेव तां विदुः।
धर्मिण्येव प्रमाण सदपि मानं विमूढधीः।
रजतग्राहकं मानमिति विद्याद्यथा तथा।
ब्रह्मण्यक्षादिमानत्वमिति मूढधियो जगुः।
किं बहूक्त्या प्रमेयं स्यादज्ञातत्वेन चेतनः।
सर्वेषामपि मानानामज्ञातत्वाभिभाविनाम्।
वेदान्तानां विशेषेण निःशेषाज्ञानघातिनाम्।
१ क. ख. ङ. सिद्धो य। २ ङ. तज्जधी।

[[487]]

अज्ञातश्चेतनो मेयो नाज्ञातोऽन्योऽस्ति कश्चन।
किं चाऽऽनन्दाप्तिरूपस्य पुरुषार्थस्य हेतवः।
वेदान्तास्तेन तन्मेय आनन्दात्मा परः पुमान्।
उक्तमात्रोपनिषदो विषयादिचतुष्टयम्।
प्रामाण्यमपि तन्मेयमथ व्याख्या प्रवर्तते।

सेयं तैत्तिरीयोपनिषत्त्रिविधा। सांहिती वारुणी याज्ञिकी चेति। तत्र प्रथमप्रपाठके संहिताध्यायस्योक्तत्वात्तद्रूपोपनिषत्सांहिती। द्वितीयतृतीययोः प्रपाठकयोर्या ब्रह्मविद्याऽभिहिता तस्याः संप्रदायप्रवर्तकी वरुणस्तस्मात्तदुभयरूपोपनिषद्वारुणी। चतुर्थप्रपाठके यज्ञोपयुक्ता अपि मन्त्रास्तत्र तत्राऽऽम्नाता अतस्तद्रूपोपनिषद्याज्ञिकी। तासां तिसृणां मध्ये वारुणी मुख्या। तस्यां परमपुरषार्थस्य ब्रह्मप्राप्तिलक्षणस्य साक्षादेव साधनभूताया ब्रह्मविद्यायाः प्रतिपादितत्वात्। एवं तर्ह्यभ्यर्हितत्वेन सैव प्रथमं पठितव्येतिचेन्न। तस्यामधिकारसिद्धये सांहित्याः प्रथमं पठितव्यत्वात्। यद्यपि विविदिषोर्विद्यायामधिकारो विविदिषा च कर्मभिरेवोत्पादिता तथाऽपि न कर्मभिश्चित्तस्यैकाग्र्यमुत्पद्यते। प्रत्युत प्रवृत्तिबाहुल्याद्विक्षेपवासनैव भूयसी भवति। ऐकाग्र्यस्य साक्षात्कारहेतुत्वं कठा आमनन्ति – “दृश्यते त्वग्र्यया बुद्ध्या सूक्ष्मया सूक्ष्मदर्शिभिः” इति। ऐकाग्र्यं च ध्यानाभ्यासेन जन्यते। अत एव पतञ्जलिर्योगस्वरूपं तत्साधनं च सूत्रयामास - “योगश्चित्तवृत्तिनिरोधः” “अभ्यासवैराग्याभ्यां तन्निरोधः” इति। अतो ध्यानाभ्यासाय सांहित्याः प्रथमभावित्वं युक्तम्। ‘श्रेयांसि बहुविघ्नानि’ इति लौकिकन्यायाद्विशेषतो ब्रह्मविद्यायां देवकृतविघ्नबाहुल्यसंभवाच्चाऽऽदौ विघ्नपरिहाराय प्रयतितव्यम्। दैविकविघ्नसंभावना च बृहदारण्यकेऽवगभ्यते - “अथ योऽन्यां देवतामुपास्तेऽन्योऽसावन्योऽहमस्मीति न स वेद यथा पशुरेवं स देवानां यथा ह वै बहवः पशवो मनुष्यं भुञ्ज्युरेवमेकैकः पुरुषो देवान्भुनक्त्येकस्मिन्नेव पशावादीयमानेऽप्रियं भवति किमु बहुषु तस्मादेषा तन्न प्रियं यदेतन्मनुष्या विद्युः” इति। अयमर्थः – द्वौ हि पुरुषौ ब्रह्मवित्कर्मी च। तत्र ब्रह्मविदः सर्वभावापत्तिर्भवतीति पूर्ववाक्ये समाम्नातम् - “य एवं वेदाहं ब्रह्मास्मीति स इदं सर्वं भवति” इति। विदितब्रह्मतत्त्वस्य पुरुषस्य सर्वभावापत्तिवघ्नाय देवा अपि न समर्थाः। यस्मादयं ब्रह्मविदेषां देवानामात्मा भवति। एतदपि तत्रैवाऽऽम्नातम् - “तस्य ह न देवाश्चनाभूत्या ईशत आत्मा ह्येषां स भवति” इति। इत्थं ब्रह्मविदः परमपुरुषार्थमाम्नाय विद्यारहितस्य तदभावं दर्शयितुमथ योऽन्यामित्यादि वाक्यमाम्नातम्। अथ ब्रह्माविद्यामहिमोक्त्यनन्तरमविद्यामहिमा वर्ण्यते। यः
1. ग. घ. या वि। २ घ. त व।

[[488]]

पुमान्स्वातिरिक्तां देवतामुपास्ते सेवतेऽसावुपास्यो देवो मत्तोऽन्योऽहं चोपासको देवादन्योऽस्मीति सोऽयमुपासको भेददर्शी सन्स्वस्य ब्रह्मत्वलक्षणमहिमानं न जानाति। यथा गजाश्वादिरूपः पशुः स्वस्य शक्त्याधिक्यमज्ञात्वा स्वल्पशक्तीनामपि मनुष्याणामधीनो भवत्येवमज्ञानी स उपासको देवानामधीनो भवति। यथा धेन्वजाश्ववलीवर्दमहिषादयो बहवः पशवः क्षीरप्रदानभारवहनादिना स्वोचितव्यापारेणैकं मनुष्यं पालयन्त्येवमज्ञानी पुरुष एकैक एवाग्निसूर्येन्द्रादीन्देवान्हविष्प्रदानादिना पालयति। तस्मादेकैकः पुरुषो देवानां सर्वपशुस्थानीयः। यथा बहुपशुस्वामिनः पुरुषस्यैकस्मिन्नेव पशौ चोरव्याघ्रादिभिरपह्रियमाणे सति महदप्रियं भवति तत्र बहुषु पशुष्वपहृतेषु सत्सु किमु वक्तव्यम्। तस्मान्मनुष्या एतद्ब्रह्मात्मत्वं विद्युरिति यदेतदस्ति तदेतदेषां देवानामत्यन्तमप्रियमिति। एतस्य चाप्रियत्वस्य श्रुत्युक्तत्वाद्ब्रह्मविद्यायां देवकृतो विघ्नः संभाव्यते।
अयमर्थो वार्तिकसारे स्वष्टं संगृहीतः –
“स्वस्य तत्त्वमविज्ञाय यागदानादिकर्मभिः।
स्वतोऽन्या देवताः पाति ह्मनड्वान्वणिजं यथा।
अपि भूरिपशोः पुंस एकस्मिन्नपि तस्करैः।
ह्रियमाणे पशौ दुःखं किमु सर्वापहारतः।
सर्वस्वतुल्ये नृपशौ ब्रह्मधीपरिमोषिणा।
ह्रियमाणे महद्दुःखं स्यात्सर्वेषां दिवौकसाम्।
तस्मादेषामप्रियं तद्यन्मनुष्या विजानते।
ब्रह्मात्मत्वमतो देवाः प्रतिबध्नन्ति वेदनम्।
प्रमादिनो बहिश्चित्ताः पिशुनाः कलहोत्सुकाः।
संन्यासिनोऽपि दृश्यन्ते देवसंदूषिताशयाः” इति।
यथा देवाः प्रतिबन्धकास्तद्वदृष्यादयोऽपि ब्रह्मविद्यायाः प्रतिबन्धकाः। एतदपि बृहदारण्यक एव - “अथो अयं वा आत्मा सर्वेषां भूतानां लोकः” इत्यादिनाऽभिहितम्।

तदर्थोऽप्येवं संगृहीतः –
“वर्णाश्रमाभिमानी सन्नतत्त्वज्ञः पराङ्मतिः।
देवादीनामाश्रयः स्यात्सर्वेषामापिपीलिकम्।
देवानां यागहोमाभ्यामृषीणां वेदपाठतः।
पितृणां श्राद्धतो नृणां वस्त्रान्नगृहदानतः।
पशूनां तृणनीराभ्यामुच्छिष्टकणधान्यतः।

[[489]]

श्वाखुटिट्टिममुख्यानामेवं सर्वाश्रयो गृही।
कर्मणा नार्जितो यस्मान्न कश्चिदुपकारकृत्।
गृही देवादिभिस्तस्मादार्जितोऽभूत्स्वकर्मभिः।
स्वस्वकर्मार्जितत्वेन देवाद्याः स्वस्वदेहवत्।
अविनाशं सदेच्छन्ति गृहिणः स्वोपकारिणः।
तत्त्वं बुद्ध्वाऽननुष्ठानं नाशोऽयं गृहिणो महान्।
एष देवादिभिः सर्वैर्न हि शक्यश्चिकित्सितुम्।
कर्मणामननुष्ठानं रोगालस्यादिना तु यत्।
नासावात्यन्तिको नाशो यतः पश्चात्करिष्यति।
मा भूत्सर्वस्वहानिर्नो ब्रह्मयाथात्म्यविद्यया।
इति देवादयो विद्यां प्रतिबध्नन्ति यत्नतः” इति।
एतदेवाभिप्रेत्य कठवल्लीष्वाम्नातम् - “श्रवणायापि बहुभिर्यो न लभ्यः शृण्वन्तोऽपि बहवो यं न विद्युः” इति।

भगवताऽप्येतदेवोक्तम् –
“मनुष्याणां सहस्रेषु कश्चिद्यतति सिद्धये।
यततामपि सिद्धानां कश्चिन्मां वेत्ति तत्त्वतः” इति।

तदेवं परमपुरुषार्थस्य विघ्नबाहुल्यसंभवात्तच्छान्तये सांहित्यामुपनिषद्याद्यानुवाके जप्यो मन्त्र आम्नायते। कर्मकाण्डस्योपक्रमे तु नायं मन्त्र आम्नातः कर्मानुष्ठानस्य देवादिभिरप्यपेक्षितत्वेन तत्र विघ्नानामसंभवात्। ननु पूर्वकाण्डोक्तैर्यज्ञदानादि [भि]रेव विद्याविघ्न उपशाम्यति। बाढम्। तथाऽपि मन्त्रजपनिर्वतनीयं विघ्नान्तरं संभवति। विद्यायामरुचिराद्यो विघ्नः। स च संचितैर्महद्भिः पापैरापाद्यते।
एतच्च पुराणेऽभिहितम् –
“महापापवतां नृणां ज्ञानयज्ञो न रोचते।
प्रत्युत ज्ञानयज्ञस्तु प्रद्वेष्यो भासते स्वतः” इति।

तानि च महान्ति पापानि ब्रह्मवेदने रुचिमुत्पादयद्भिर्यज्ञदानादिभिर्निवर्त्यन्ते। सेयं रुचिर्विविदिषाशब्दवाच्या तदुत्पादकत्वं च यज्ञादीनामेवमाम्नायते - “तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन” इति। यज्ञादीनां च काम्यानां सांसारिकफलहेतुत्वेऽपीश्वरार्पितानां वेदनविघ्नकारिमहापातकनिवर्तकत्वं युक्तम्।
१ ख. व. विघ्न।

[[490]]

अत एव भगवतोक्तम् –
“ब्रह्मण्याधाय कर्माणि सङ्ग त्यक्त्वा करोति यः।
लिप्यते न स पापेन पद्मपत्रमिवाम्भसा” इति।

तस्य पापक्षयस्य विषयवैराग्यं लिङ्गम्। एतच्च नैष्कर्म्यसिद्धावुक्तम् –
“शोध्यमानं तु तच्चित्तमीश्वरार्पितकर्मभिः।
वैराग्यं ब्रह्मलोकादौ व्यनक्त्यथ सुनिर्मलम्” इति।

श्रेयोमार्गेऽप्यभिहितम् –
“ब्रह्मादिस्तम्बान्ते संसारेऽस्मिन्नसारताबुद्धिः।
अन्तर्यामिणि देवे समर्पितस्वक्रियाविपक्तिरियम्” इति।

विरक्तस्य विद्यायामरुचिकरे विघ्ने परित्द्दतेऽपि चित्तैकाग्र्यहेतोरुपासनस्य योगशब्दाभिधेयस्यान्तरायाः संभवन्ति। ते च पतञ्जलिना योगशास्त्रे सूत्रिताः - “व्याधिस्त्यानसंशयप्रमादालस्याविरतिभ्रान्तिदर्शनालब्धभूमिकत्वानवस्थितत्वानि चित्तविक्षेपा योगान्तरायाः” इति। व्याधिः प्रसिद्धः। स्त्यानकर्मण्यता चित्तस्य। चित्तं हि कदाचित्तमोगुणबाहुल्येन व्यापारायोग्यं सन्मूढं भवति। उपास्यनिश्चयराहित्यं संशयः। उपासनस्य कदाचिद्विस्मृतिः प्रमादः। पश्चात्करिष्यामीत्युपेक्षाऽऽलस्यम्। वैराग्यराहित्यमविरतिः। उपास्यवस्तुन्यन्यथा निश्चयो भ्रान्तिदर्शनम्। चित्तैकाग्र्यस्योत्तरोत्तराभिवृद्धिराहित्यमलब्धभूमित्वम्। कदाचिदुपासने प्रवृत्तिः कदाचिद्यागदानादौ कदाचित्कृषिवाणिज्यादावित्येताद्दगनवस्थितत्वम्।

एतेषां योगान्तरायाणामुपशमनाय जप्यं मन्त्रमाह –
हरिः ॐ।
शं नो॑ मि॒त्रः शं वरु॑णः। शं नो॑ भवत्वर्य॒मा। शं न॒
इन्द्रो॒ बृह॒स्पतिः। शं नो॒ विष्णु॑रुरुक्र॒मः, इति।
अह्णः प्राणवृत्तेश्चाभिमानी देवो मित्रो नोऽस्माकं शं सुखहेतुर्भवतु। एवमुत्तरत्रापि योज्यम्। रात्रेरपानवृत्तेश्चाभिमानी वरुणः। चक्षुष आदित्यमण्डलस्य चाभिमान्यर्यमा। बाह्वोर्बलस्या (स्य चा) भिमानीन्द्रः। वाचि बुद्धौ चाभिमानी बृहस्पतिः। पादयोरभिमानी विष्णुः स चोरुक्रमः त्रिविक्रमावतारे विस्तीर्णपादोपेतत्वात्। अथवा प्राणादिष्ववयवेष्वभिमानिनां मित्रादीनामुक्तत्वादवयविनि कृत्स्रदेहेऽभिमानी विराट्पुरुषः परिशिष्यते। स चोरुक्रमशब्देनाभिधीयते। ब्रह्माण्डदेहोपेतत्वेन सर्वव्यापित्वमुरुक्रमत्वम्।
1. क. ख. ङ. म् – शुध्य। २ क. ख. ग. ङ. भिक्षिप्तम्। ३. ग. घ. मित्रः। सोऽस्मा।

[[491]]

इत्थमवयवेष्ववयविनि चाभिमानिनो देवा विघ्नपरिहारेण सुखहेतुतया प्रार्थिताः। अथ तेषां देवानामन्तर्यामित्वेन प्रेरकं यत्परं ब्रह्म तदेतन्नमस्क्रियते –
नमो॒ ब्रह्म॑णे। नम॑स्ते वायो। त्वमे॒व प्रत्यक्षं॒
ब्रह्मा॑सि। त्वमे॒व प्र॒त्यक्षं॒ ब्रह्म॑ वदिष्यामि। ऋ॒तं व॑दि-
ष्यामि। स॒त्यं व॑दिष्यामि। तन्माम॑वन्तु। तद्व॒क्तार॑
मवतु। अव॑तु॒ माम्। अव॑तु व॒क्तार॑म्, इति।

यच्च ब्रह्म ज्ञानक्रियाशक्त्युपेतसूत्रात्मना वायुमूर्तिधारिणां सर्वेषां प्राणिनां विधारकं भवति। “वायुर्वै गौतम तत्सूत्रं वायुना वै गौतम सूत्रेणायं च लोकः परश्च लोकः सर्वाणि च भूतानि संदृब्धानि भवन्ति” इति श्रुतेः। अतो वायुरपि नमस्क्रियते। तत्रान्तर्यामिणः शास्त्रानुमानाभ्यामेवावगम्यत्वेन परोक्षत्वान्नास्ति संबोधनम्। सूत्रात्मना वायुरूपेण स्पर्शनेन्द्रियगम्यत्वात्संबोध्यते। अयमेवाभिप्रायस्त्वमेव प्रत्यक्षमिति वाक्येन स्पष्टी क्रियते। यतो वायूपाधिकं ब्रह्मा प्रत्यक्षयोग्यं ततो हे वायो *त्वामेव व्याकरिष्यमाणेषूपासनवाक्येषु साक्षात्कारयोग्यं ब्रह्मा वदिष्यामि। सोपाधिकं ब्रह्म तु येन येन प्रकारेणेपास्यते तेन तेन प्रकारेण चिराभ्यासे सति साक्षात्कर्तुं शक्यते। अत एव च्छन्दोगाः शाण्डिल्यविद्यायामामनन्ति - “एतमितः प्रेत्याभिसंभविताऽस्मीति यस्य स्यादद्धा न विचिकित्साऽस्ति” इति। अद्धा साक्षादित्यर्थः। वाजसनेयिनोऽप्यामनन्ति - “देवो भूत्वा देवानप्येति” इति। इहैव जन्मनि साक्षात्कारो देवभावः। मरणादूर्ध्वं देवत्वापत्तिर्देवाप्ययः अतो वक्ष्यमाणवाक्येषु नानृतं वदिष्यामि किंतु विद्यमानमेवार्थं प्रत्यक्षं ब्रह्मेत्येतादृशं वदिष्यामि। विवक्षितस्य विद्यमानार्थस्याऽऽदौ मनसा पर्यालोचनमृतवदनं पश्चाद्वचसोच्चारणं सत्यवदनमिति तयोर्विवेकः। यदुत्तरत्र वक्ष्यमाणं प्रत्यक्षं ब्रह्म तन्मां विद्यार्थिनं शिष्यं वक्तारमाचार्य च विद्याग्रहणोपदेशसामर्थ्यप्रदानेनाप्युभौ पालयतु। अनयैव विवक्षया पुनरपि ‘अवतु माम्। अवतु वक्तारम्’ इत्यभिधीयते।
इत्थं वायुरूपं प्रत्यक्षं ब्रह्म संप्रार्थ्यान्तर्यामिरूपं परोक्षं ब्रह्म तद्वाचकेन प्रणवेनानुस्मृत्य विघ्नशान्तिरस्त्विति प्रार्थ्यते –

ॐ शान्तिः॒ शान्तिः॒ शान्तिः (१), इति।
* यद्यपि शान्तिवाक्ये त्वमेव प्रत्यक्षं ब्रह्म वदिष्यामीत्येव वैदिकपाठ उपलभ्यते तथाऽप्युपसंहारशान्तौ त्वामेव प्रत्यक्षं ब्रह्मावादिषमित्येव वैदिकपाठात्तदनुरोधाच्छांकरभाष्येऽत्र चेतिकाराध्याराहेण लापनमकृत्वा त्वामेवेत्युद्दिश्यैवार्थकरणाच्च पुरातनपाठस्त्वामेवेत्येवानुमीयते।
१. ख. वक्ष्यामि। २. ङ. मिप।

[[492]]

*स॒त्यं व॑दिष्यामि॒ पञ्च॑ च॥
इति कृष्णयजुर्वेदीयतैत्तिरीयारण्यके सप्तमप्रपाठके
प्रथमोऽनुवाकः॥१॥
विघ्नाश्च त्रिविधाः। तत्र ज्वरशिरोव्यथादय आध्यात्मिकाः। देवाद्युपद्रवास्त आधिदैविकाः। यक्षराक्षसाद्युपद्रवास्त आधिभौतिकाः। तेषां त्रयाणामुपशमनाय त्रिः शान्तिशब्दः पठ्यते। प्रणवेनेश्वरानुस्मरणस्य विघ्नोपशमनार्थत्वं पतञ्जलिश्चतुर्भिः सूत्रैः सूत्रयामास - “क्लेशकर्मविपाकाशयैरपरामृष्टः पुरषविशेष ईश्वरः” “तस्य वाचकः प्रणवः” “तज्जपस्तदर्थभावनम्” “ततः प्रत्यक्चेतनाधिगमोऽप्यन्तरायाभावश्च” इति।

इति श्रीमत्सायणाचार्यविरचिते बुक्कणसाम्राज्यधुरंधरमाधवविद्यारण्यपरमे
श्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये सप्तमप्रपाठके सांहित्यामुपनिषदि प्रथमोऽनुवाकः॥१॥

### ०२ 
अथ सप्तमे द्वितीयोऽनुवाकः।

प्रथमानुवाकोक्तमन्त्रजपेन परिहृतविघ्नस्य पुरुषस्योपासनार्थं ब्रह्मावबोधार्थं च तत्प्रतिपादको ग्रन्थो वक्तव्यः। तस्य च ग्रन्थस्यार्थज्ञानप्रधानत्वात्वपाठे मा भूदौदासीन्यमित्येतदर्थं द्वितीयानुवाके शिक्षाध्यायोऽभिधीयते। भवत्वौदासीन्यमिति चेन्न। अनर्थप्रसङ्गात्।

“मन्त्रो हीनः स्वरतो वर्णतो वा मिथ्या प्रयुक्तो न तमर्थमाह।
स वाग्वज्रो यजमानं हिनस्ति यथेन्द्रशत्रुः स्वरतोऽपराधात्”
इत्यादिन्यायात्।

इन्द्रशत्रुवृत्तान्तश्च “त्वष्टा हतपुत्रः” इत्यनुवाके विस्पष्टमभिहितः। एवं तर्हि कर्मकाण्डेऽप्ययमध्यायो वक्तव्य इति चैद्बाढम्। अत एव काण्डद्वयशेषत्वा+द्देहलीप्रदीपन्यायेनोभयोः काण्डयोर्मध्येऽभिहितः। न चोभयशेषत्वेन वेदस्योपक्रम एव पठ्यतामिति वाच्यम्। उभयशेषस्यापि विद्यायां प्रयोजनाधिक्यद्योतनाय विद्याकाण्डे पठनीयत्वात्। कर्मकाण्डे क्कचित्स्वरवर्णादिव्यत्ययेन यथाशास्त्रमर्थानवबोधेऽपि प्रायश्चित्तेनानुष्ठानवैकल्यं परिहर्तुं शक्यम्। अत एव प्रायश्चित्ताज्याहुतिमन्त्र एवमाम्नायते - “अनाज्ञातं यदाज्ञातं यज्ञस्य क्रियते मिथु। अग्ने तदस्य कल्पय त्व ꣳ हि वेत्थ यथात
*एतत्परिगणनं क्कचिन्नोपरभ्यते। +देहली सद्मद्वारसमीपतरभागस्तत्स्थानस्थो दीपो द्वारान्तः प्रदेशं तद्बहिर्भूतं चत्वरं च समुज्ज्वलयति। तथाऽयमध्यायः कर्मज्ञानकाण्डयोर्मध्येऽभिहित इति पर्यवसितम्।

[[493]]

थम्” इति। विद्याकाण्डे त्वयथाशास्त्रमर्थावबोधे सति वैकल्यं न समाधीयेत। न ह्यन्यथाबोधः प्रायश्चित्तेन परिहर्तुं शक्यते। रज्जुसर्पादिभ्रान्तेर्गायत्रीजपादिमिः परिहारादर्शनात्। अत एव कर्मस्विव विद्यायां वैकल्यपरिहाराय प्रायश्चित्तं किमपि नाऽऽम्नातम्। प्रत्युत विद्यामभ्यस्यतः पापे प्रसक्तावप्यन्यप्रायश्चित्ताभावः स्मर्यते –
“यदि स्यात्पातकं किंचिद्योगी कुर्यात्प्रमादतः।
योगमेव निषेवेत नान्यं मन्त्रं कदाचन” इति।

तस्माद्विद्यायामवैकल्याय यथाशास्त्रं बोद्धुमुपनिषत्पाठे प्रयत्नातिशयं विधातुमत्रैव शिक्षाध्यायोऽभिधीयते –
ॐ शीक्षां व्या॑ख्यास्या॒मः। वर्णः॒ स्वरः। मात्रा॒ बलम्।
साम॑ संता॒नः। इत्युक्तः शी॑क्षाध्या॒यः (१), इति।

शीक्षां पञ्च॑।
इति कृष्णयजुर्वेदीयतैत्तिरीयारण्यके सप्तमप्रपाठके
द्वितीयोऽनु*वाकः॥२॥
“शिक्ष विद्योपादाने” इति धातुः। शिक्ष्यन्ते वेदनीयत्वेनोपदिश्यन्ते स्वरवर्णादयो यत्रासौ शिक्षा सैव शीक्षा तां विस्पष्टमा समन्ताव्द्याख्यास्यामः कथयिष्यामः अकारादिर्वर्णः। उदात्तादिः स्वरः। हृस्वदीर्घादिका मात्रा। स्पृष्टत्वमीषत्स्पृष्टत्वमित्यादिकः प्रयत्नो बलम्। अतिद्रुतत्वमतिविलम्बितत्वं च परिहृत्य यस्य यः काल उचितस्तावति काले तदुच्चारणं साम्यं तदेव सामशब्देनोच्यते। पूर्वोत्तरवर्णयोः संहिता संतानः। त एते वर्णादयः संतानान्ताः षडपि तत्तल्लक्षणलक्षिताः पठनीयाः। इत्यनेन प्रकारेण शिक्षारूपोऽध्याय उक्तः। वर्णादयः षडेव शिक्षणीया न त्वन्यः कश्चिच्छिक्षणीयोऽस्तीति द्योतयितुमध्यायोपसंहारः। अध्येतव्यः पठनीयो ग्रन्थोऽध्यायः। यद्यप्यत्र शीक्षादिशब्दानामेकश्रुत्याऽधीयमानत्वाद्व्याकरणोक्तप्रकृतिप्रत्ययादिप्रयुक्तस्वरो नोपलक्ष्यते तथाऽपि संप्रदायप्रसिद्धः स्वरस्तथैवाभ्यसनीयस्तस्य चार्थविशेषज्ञान उपयोगाभावेऽप्यनेन शीक्षाध्यायेन विधीयमानत्वाददृष्टोपयोगो भविष्यति। तच्चादृष्टमुपासनायां तत्त्वजिज्ञासोस्तत्त्वविद्यायां च प्रतिबन्धपरिहाराय संपद्यते।
इति श्रीमत्यायणाचार्यविरचिते श्रीबुक्कणसाम्राज्यधुरंधरमाधवविद्यारण्य
परमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये
सप्तमप्रपाठके सांहित्यामुपनिषदि द्वितीयोऽनुवाकः॥२॥
* घ. पुस्तकेऽत्र प्रथमानुवाकसमाप्तिर्वर्तते। एवमग्रेऽपि तृतीयाद्यनुवाकसमाप्तिस्थले द्वितीयाद्यनुवाकसमाप्तिर्वर्तते।
१. ख. तमतिमन्दम। २. ग. दिपदाना।

[[494]]

### ०३ 
अथ सप्तमे तृतीयोऽनुवाकः।
द्वितीयेऽनुवाके दृष्टादृष्टोपकारी ग्रन्थपाठनियमो विहितः। तृतीये त्वैहिकामुष्मिकफलसिद्धये काचिदुपासना विधीयते। तत्राऽऽदौ तावन्मङ्गलाचरणार्थोऽयं मन्त्र आम्नायते। पूर्वोक्तशान्तिमन्त्रेण विघ्नोपशमः प्रार्थितः। अनेन तु मन्त्रेण विद्यातत्फलयोरुत्कर्षः प्रार्थ्यते। तमिमं मन्त्रमाह –
स॒ह नौ॒ यशः। *सह नौ ब्र॑ह्मव॒र्चसम्, इति।

विद्यानिमित्तं यद्यशस्तन्नावावयोः शिष्याचार्ययोः सहास्तु। सम्यगनेनोपासनमनुष्ठीयत इति शिष्यस्य यशः। सम्यगुपदिष्टमित्याचार्यस्य यशः। अनेन विद्यायामवैकल्यलक्षण उत्कर्षोऽभिहितो भवति। ब्राह्मणस्योचितं श्रुताध्ययनलक्षणं तेजो ब्रह्मवर्चसम्। एतच्च श्रूयमाणस्य फलस्य सर्वस्याप्युपलक्षणम्। “संधीयते प्रजया पशुभिर्ब्रह्मवर्चसेनान्नाद्येन सुवर्ग्येण लोकेन” इति हि श्रूयते। एतच्च ब्रह्मवर्चसादि फलमावयोः शिष्याचार्ययोः सहास्तु। यद्यप्युपासितुः शिष्यस्यैव तत्फलं तथाऽपि तदीयफलसंपत्तेराचार्यपरितोषहेतुत्वादाचार्यपरितोषहेतुत्वादाचार्यस्यापि फलत्वेनोपचर्यते। सोऽयं प्रार्थनारूपो मङ्गलाचरणार्थो मन्त्रः शिष्येण जप्य आचार्यस्य तु कृतार्थत्वान्नानेन कृत्यमस्ति।

यदर्थमिदं मङ्गलाचरणं तामेतां विद्याँ प्रतिजानीते –
अथातः स ꣳहिताया उपनिषदं व्या॑ख्यास्या॒मः। पञ्च-
स्वधिक॑रणे॒षु। अधिलोकमधिज्यौतिषमधिविद्यमधिप्रज॑-
मध्या॒त्मम्। ता महास ꣳहिता इ॑त्याच॒क्षते, इति।

अथशब्दः पूर्वानुवाकविहितवर्णस्वराद्युच्चारणाभ्यासानन्तर्यमाचष्टे। अतःशब्दस्तदुच्चारणवासनया युक्तत्वं हेतू करोति। यस्मादुपासनायां प्रवर्तमानः पुरुषश्चिराभ्यस्तवेदपाठेन वासितः सन्वेदपाठसंबन्धरहितेषूपासनेषु चित्तं सहसा प्रवेशयितुं न शकोति। तस्मात्तत्संबन्धिनीं संहिताया उपिनिषदं विस्पष्टमा समन्तात्कथयिष्यामः। वर्णानां परस्परमत्यन्तसामीप्यं संहिता। “परः संनिकर्षः संहिता” इति पाणिनिना सूत्रितत्वात्। उप सामीप्ये निषण्णं प्रजापशुब्रह्मवर्चसादिफलमस्यामित्युपनिषदुपासना ताम्।
*अत्र सकाराकारस्य सानुदात्तः पाठोऽपि वैदिकेषु प्रसिद्धः। + अत्र सर्वत्र ग. पुस्तकेऽधिज्योतिषमिति पाठः।
१. ख. केऽदृष्टो।

[[495]]

तत्र येयमुपासनीया संहिता सा पञ्चविधेष्वाश्रयेषु व्याख्यास्यते। आश्रयभेदेनोपासनाया भेदशङ्का मा भूदित्येतदर्थमेकैवोपासना पञ्चस्वाश्रयेषु प्रतिज्ञायते। लोकज्योतिर्विद्याप्रजात्मानः पञ्चाऽऽश्रयाः। पृथिव्यादील्लोँकानधिकृत्य वर्तत इत्यधिलोकम्। एवमुत्तरत्रापि दृष्टव्यम्। या एता लोकादिपञ्चविधाश्रयभेदभिन्नाः संहिताः सन्ति ताः सर्वा महासंहिता इत्येवमभिज्ञा उपासका आचक्षते। लोकादिविषयोत्कृष्टदृष्ट्योपासितत्वात्संहितानां महत्त्वम्।
प्रतिज्ञातायामुपासनायामुपास्यं प्रथमावयवमाह –
अथा॑धिलो॒कम्। पृथिवी पू॑र्वरू॒पम्। द्यौरुत्त॑-
ररू॒पम्। आका॑शः सं॒धिः (१)।
वायुः॑ संधा॒नम्। इत्य॑धिलो॒कम्, इति।

लोकादिपञ्चकविषयोपासनाप्रतिज्ञानन्तरं लोकविषय उपास्यावयव उच्यते। संहितावयवयोः पूर्वोत्तरवर्णयोर्मध्ये यत्पूर्ववर्णस्य स्वरूपं तत्पृथिवीदेवतारूपमिति चिन्तयेत्। यदुत्तरवर्णस्य स्वरूपं तद्द्युलोकाभिमानिदेवतारूपम्। यश्च तयोर्वर्णयोः संधिर्मध्यदेशः सोऽयं द्युलोकपृथिवीलोकमध्यवर्त्याकाशाभिमानिदेवतारूपः। यदपि तयोर्वर्णयोर्मध्यदेशे वर्तमानं संधानं संहितायाः स्वरूपं तदेतद्वायुदेवतारूपम्। इत्येवं लोकविषयं संहिताध्यानमुक्तम्। तदेतदुदाह्रियते – इषे त्वेत्यत्र षकारस्योपरि योऽयमेकारः सोऽयं पृथिवीरूपो यश्चोपरितनस्तकारोऽसौ द्युलोकात्मकस्तयोर्वर्णयोर्मध्यदेश आकाशात्मकस्तस्मिन्देशे संहितानिमित्तो द्विर्भावेनाऽऽपादितो योऽन्यस्तकारः स वाय्वात्मक इति ध्यायेत्। एवमुत्तरेष्वप्युपास्यावयवेषु चतुर्षु योज्यम्।

तत्र द्वितीयमवयवमाह –
अथा॑धिज्यौ॒तिषम्। अग्निः पू॑र्वरू॒पम्। आदित्य उत्त॑ररूप॒म्।
आ॑पः सं॒धिः वैद्युतः॑। संधा॒नम्। इत्य॑धिज्यौ॒तिषम्, इति।

तृतीयमवयवमाह –
अथा॑धिवि॒द्यम्। आचार्यः पू॑र्वरू॒पम् (२)।
अन्तेवास्युत्त॑ररू॒पम्। वि॑द्या सं॒धिः। प्रव-
चन॑ ꣳ संधा॒नम्। इत्य॑धिवि॒द्यम्, इति।
आचार्येणोपदेष्टव्यः शिष्येण पठनीयो ग्रन्थो विद्या। ग्रन्थस्य पाठः प्रवचनम्।
1. ग. घ. भेदाश। २. ग. ताया रू।

[[496]]

चतुर्थमवयवमाह –
अथाधि॒प्रजम्। माता पू॑र्वरू॒पम्। पितोत्त॑ररू॒पम्। प्र॑जा
सं॒धिः। प्रजनन॑ ꣳ संधा॒नम्। इत्यधि॒प्रजम् (३), इति।

प्रजा पुत्रपौत्रादिरूपा। प्रजननमुत्पत्तिः।
पञ्चममवयवमाह-
अथाध्या॒त्मम्। अधरा हनुः पू॑र्वरू॒पम्। उत्तरा हनुरुत्त॑ररू॒-
पम्। वाक्सं॒धिः। जिह्णा॑ संधा॒नम्। इत्यध्या॒त्मन्, इति।

देहेन्द्रियादिसाक्षिचैतन्यान्तः संघातोऽत्राऽऽत्मशब्देन विवक्षितः। तस्याहंप्रत्ययगम्यत्वात्। तमात्मानमधिकृत्य वर्तत इत्यध्यात्मम्। वाक्शब्देन कण्ठताल्वादिस्थानगतमिन्द्रियमुच्यते।

प्रतिपादितरूपान्संहितावयवानुपसंहरति –
इतीमा म॑हस॒ ꣳहिताः, इति।
फलसाधनत्वेनोपासनां विधत्ते –
य एवमेता महास ꣳहिता व्याख्या॑ता वे॒द।
संधीयते प्रज॑या प॒शुभिः। ब्रह्मवर्चसेनान्नाद्येन
*सुवर्ग्येण॑ लोके॒न (४), इति॥
संधिराचार्यः पू॑र्वरू॒पमित्यधि॒प्रजं लोके॒न।
इति कृष्णयजुर्वेदीयतैत्तिरीयारण्यके सप्तमप्रपाठके
तृतीयोऽनुवाकः॥३॥

यः पुमानेवमुपास्ते स पुमान्प्रजादिभिः संबध्यते। यद्यपि विदिधातुः प्रमाणजज्ञानमभिधत्ते न तु पुरुषतन्त्रमानसक्रियारूपमुपासनम्, तथाऽपि विज्ञानवाचिविदिधातुनाऽत्रोपासनक्रियोपलक्ष्यते। तयोर्मानसत्वसाम्यात्। न खल्वत्र मुख्यार्थः संभवति। अपुरुषतन्त्रस्य ज्ञानास्य विधातुमयोग्यत्वात्पृथिवी पूर्वरूपमित्यादिवाक्येनैव ज्ञानसिद्धौ तद्विधिवैयर्थ्याच्च। न चात्र वेदेत्येष लट्प्रत्ययो न विधायक इति वाच्यम्। विधायकस्य पञ्चमलकारस्याऽऽश्रयणात्। न च वाक्यजन्यमेव ज्ञानं लट्प्रत्ययेनानूद्यतामिति वाच्यम्। ज्ञानमात्रेण प्रजापश्वादिफलासंभवात्। तस्मादुपा-
*सुवर्गेणेत्यपि पाठो वैदिकेषु प्रसिद्धः।
१. ख. ग. सनं वि। २ ग. संपद्यते। ३ ग. घ. तन्त्र मा। ४. घ. पि ज्ञा। ५. ख मात्रे प्र

[[497]]

सनक्रियां विदिधातुनोपलक्ष्य पञ्चमलकारेण विधत्ते। एवं च सत्युपासनप्रकरणमनुगृह्यते। इति प्राचीनयोग्योपास्स्वेत्यभिधानात्तत्प्रकरणत्वमवगम्यते। अत्र स्वर्गाख्यस्य फलस्याऽऽमुष्मिकत्वमेव। पश्वादिफलस्य तु चित्रान्ययेनाऽऽमुष्मिकत्वं पाक्षिकम्। “चित्रया यजेत पशुकामः” इत्यत्रासति प्रतिबन्धे पशुप्राप्तिरैहिकी, अन्यथा त्वामुष्किकीति चित्रान्यायः। ईदृक्फलसिद्ध्यर्थ पुरुषतन्त्रोपासनक्रियाऽत्र वेदेत्यनेन विधीयते।

अत्र मीमांसा। चतुर्थाध्यायस्य प्रथमपादे *चिन्तितम् –
“नास्त्यासनस्य नियम उपास्तावुत विद्यते।
न देहस्थितिसापेक्षं मनोऽतो नियमो न हि।
शयनोत्थानगमनैर्विक्षेपस्यानिवारणात्।
धीसमाधानहेतुत्वात्परिशिष्यत आसनम्।
आसीनेनैवोपासितव्यमिति नास्ति नियमः। मानसव्यापारं प्रति देहस्थिति-विशेषस्यानुपयुक्तत्वादिति प्राप्ते ब्रूमः – परिशेषादासनं नियम्यते। तथा हि – न तावच्छयानेनोपासितुं शक्यमकस्मान्निद्रयाऽभिभूतिसंभवात्। नाप्युत्थितेन गच्छता वा देहधारणमार्गनिश्चयादिव्यापारेण चित्तस्य विक्षिप्तत्वादत आसीनेनैवोपासितव्यम्”।

++तत्रैवान्यच्चिन्तितम्-
“दिग्देशकालनियमो विद्यतेऽथ न विद्यते।
विद्यते वैदिकत्वेन कर्मस्वेतस्य दर्शनात्।
ऐकाग्र्यस्याविशेषेण दिगादिर्न नियम्यते।
मनोनुकूल इत्युक्तेर्दृष्टार्थं देशभाषणम्” इति।

“ब्रह्मयज्ञेन यक्ष्यमाणः प्राच्यां दिशि” इति दिङ्नियमः। “प्राचीनप्रवणे वैश्वदेवेन यजेत” इति देशनियमः। “अपराह्णे पिण्डपितृयज्ञेन चरन्ति” इति कालनियमः। तदेतन्नियमत्रयं यथा कर्मणि दृश्यते तथोपासनेऽपि द्रष्टव्यम्। वैदिकत्वस्याविशेषादिति प्राप्ते ब्रूमः – ऐकाग्र्यं हि ध्यानस्य प्रधानसाधनं न च तस्य दिगादिनियत्या कश्चिदतिशयो विद्यतेऽतो नास्ति नियमः। अत एव श्रुतिर्योगाभ्यासाय प्रदेशं निर्दिशन्ती मनोनुकूलत्व-मेवाऽऽह। यस्मिन्देशे सौमनस्यं तत्रैव युञ्ज्यान्न तु शास्त्रेण नियमितः कश्चिद्देशोऽस्तीत्यर्थः। “समे शुचौ शर्करावह्निवालुकाविवर्जिते” इति योगा-
*आसीनः संभवात्। अध्यायः (४)पादः (१) अधिकरणम् (६)सूत्रम् (७)। यत्रैकाग्रता तत्राविशेषात्। अ ४ पा १ अ ७। सू ११।
१. क. ख. ग. ङ. स्याऽऽमुष्मिकत्वं पा।

[[498]]

श्रीमत्सायणाचार्यविरचितभाष्यसमेता — [प्रपा० ७ अनु० ३]
भ्यासाय देशविशेषः श्रूयत इति चेत्सत्यम्। इष्टसौकर्यार्थं तदिति वाक्यशेषे मनोनुकूलत्वविशेषणान्निश्चीयते। तस्मान्नास्ति दिगादिनियमः।
अत्रोपास्यवस्तुस्वरूपस्येयत्तां निश्चेतुमिदमपरं चिन्तनीयम्। ऐतरेयोपनिषद्यपि संहितोपसना काचिदेवमाम्नायते - “अथातः संहिताया उपनिषत्। पृथिवी पूर्वरूपम्। द्यौरुत्तररूपम्” इत्यादि[:] अस्यामैतरेयशाखायां तैत्तिरीयशाखायां चाऽऽम्नाता येयमुपासना सा किमेका भिन्ना वेत्येको विचारः। उपासनैक्यपक्षेऽपि शाखाद्वये परस्परं गुणोपसंहारसद्भावासद्भावविषयो द्वितीयो विचारः। तत्र पञ्चाग्निविद्याप्राणविद्यान्यायेनोपासनैक्यं भवितुमर्हति।
स च न्यायस्तृतीयाध्यायस्य तृतीयपादे * सम्यगभिहितः-
“सर्ववेदेष्वनेकत्वमुपास्तेरथ वैकता।
अनेकत्वं कौथुमादिनामधर्मविभेदतः।”
विधिरूपफलैकत्वादेकत्वं नाम न श्रुतम्।
शिरोव्रताख्यधर्मस्तु स्वाध्याये स्यान्न वेदने।

छान्दोग्यबृहदारण्यकयोः पञ्चाग्न्युपासनमाम्नायते तदेकं न भवति नामभेदात्। कौथुममिति च्छान्दोग्यगतस्य नाम। वाजसनेयकमिति बृहदारण्यकगसत्य नाम। तथोपासनान्तरेषु योजयितव्यम्। धर्मभेदोऽप्युपासनाभेदगमकः शिरोव्रतलक्षणो दण्डकशाखायां श्रूयते - “तेषामेवैतां ब्रह्मविद्यां वदेत शिरोव्रतं विधिवद्यैस्तु चीर्णम्” इति। शिरोव्रतं नाम वेदव्रतविशेष आथर्वणिकान्प्रति विहितो नेतरान्प्रति। तस्माच्छाखाभेदादुपासनाभेद इति प्राप्ते ब्रूमः – शाखाभेदेऽपि विध्यभेदादुपासनं न भिद्यते। तथा हि च्छान्दोग्ये - “यो ह वै ज्येष्ठं च श्रेष्ठं च वेद” इति। यादृशः प्राणविद्याविधिस्तादृश एव बृहदारण्यकेऽप्याम्नायते। तथा द्युपर्जन्यपृथिवीपुरषयोषिदाख्मग्निपञ्चकं वेद्यतया पञ्चाग्निविद्यायां यत्स्वरूपं तदुभयोरपि शाखयोः समानम्। फलं च “ज्येष्ठश्च ह वै श्रेष्ठश्च भवति” इत्येवंरूपं प्राणोपास्तिजन्यं शाखाद्वयेऽप्येकविधम्। यस्तु कौथुमादिनामभेद उदाहृतो नासौ श्रुत्याऽभिहितः। किं तर्ह्यध्येतार एव केवलं तत्तच्छाखाप्रवर्तकमुनिनाम्ना तं तं वेदं व्याहरन्ति। योऽपि शिरोव्रताख्यधर्मभेद उक्तः सोऽप्यध्ययनविषय एव नोपास्तिविषयः। नैतदचीर्णव्रतोऽधीत इत्यध्ययनधर्मत्वावगमात्। तस्मादैक्यहेतुसद्भावाद्भेदहेत्वभावाच्च न शाखाभेदादुपासनं भिद्यते”।

अनेनैव न्यायेन संहितोपासनाया अप्यैक्यं द्रष्टव्यम् – य एवमेतां संहितां वेदेति।
*सर्ववेदान्तप्रत्ययं चोदनाद्यविशेषात्। अ ३ पा ३ अ १ सू १।
१. ग. नानाध। २ ख. ण्यस्य। ३ क.ङ. कस्य।

[[499]]

तथा पृथिवी पूर्वरूपमित्यादिंक वेद्यस्वरूपमप्युभयत्रैकविधम्। संधीयते प्रजया पशुभिरित्यादिकं फलमप्येकरूपम्। तस्मादुपासनैक्यं युक्तम्।

गुणोपसंहारन्यायश्च तत्रैवाभिहित * -
“एकोपास्तावनाहार्या आहार्या वा गुणाः श्रुतौ।
अनुक्तत्वादनाहार्या उपकारः श्रुतैर्गुणैः।
श्रुतत्वादन्यशाखायामाहार्या अग्निहोत्रवत्।
विशिष्टविद्योपकारः स्वशाखोक्तगुणैः समः।

वाजसनेयके प्राणविद्यायामधिको गुणो रेतआख्यः श्रुतः - “रेतो होच्चक्राम” इति। नासौ छान्दोग्ये प्राणविद्यायामुपसंहर्तव्यः। अत्रानुक्तत्वात्। विद्योपकारस्तत्र श्रुतैरेव प्राणवागादिभिर्गुणैर्भविष्यतीति प्राप्ते ब्रूमः – एतच्छाखायामश्रवणेऽपि शाखान्तरे श्रुतत्वादुपसंहार्य एव। अग्निहोत्राद्यनुष्ठानेषु शाखान्तरोक्तगुणयुक्ततयैवानुष्ठानदर्शनात्। न च स्वशाखोक्तगुणैरेव विद्योपकारसिद्धौ गुणोपसंहारो निरर्थक इति वाच्यम्। कर्भूयस्त्वात्फलभूयस्त्वमिति न्यायात्स्वशाखोक्तगुणवत्परशाखोक्तगुणानामप्युपका-रित्वात्। तस्माद्रुणोपसंहारः कर्तव्यः”।

अनेनैव न्यायेनैतरेयकगतं वाक्पूर्वरूपं मन उत्तररूपमित्यादिगुणजातं तैत्तिरीय उपसंहर्तव्यम्। तैत्तिरीयगतं चाग्निः पूर्वरूपमित्यादिकमैतरेय उपसंहर्तव्यम्। तदेवं विद्यैक्ये गुणेपसंहारे च प्राप्ते सत्यत्रोद्गीथविद्यान्यायेनोभयं निराकरणीयम्। सोऽपि न्यायस्तत्रैवाभिहितः –
“एका भिन्नाऽथवोद्गीथविद्या छन्दोगकाण्वयोः।
एका स्यान्नामसामान्यात्सङ्ग्रामादिसमत्वतः।
उद्गीथावयर्वोकार उद्गातेत्युभयोर्भिदा।
वेद्यभेदेऽर्थवादादिसाम्यमत्राप्रयोजकम्।

उद्गीथविद्येति समाख्याया एकत्वाच्छान्दोग्यकाण्वशाखयोर्विद्यैकत्वमुचितम्। यद्यपि समाख्या न श्रौती तथाऽपि श्रौताः सङ्ग्रामादय उभयत्र समाः। तथा हि। छान्दोग्ये देवासुरभावं क्रमेण सात्त्विकेन्द्रियवृत्तीनां तामसेन्द्रियवृत्तीनां चाङ्गीकृत्य तत्सङ्ग्रामं निरूप्य वागादिदेवानामसुरविद्धत्वमुक्त्वा प्राणदेवस्यैकस्यैव तदविद्धत्वमुक्तम्। एतत्सर्वं काण्ववेदेऽपि समानम्। तस्मादुभयत्र विद्यैक्ये प्राप्ते ब्रूमः – भिन्ने-
* उपसंहारोऽर्थाभेदाद्विधिशेषवत्समाने च। अ ३ पा ३ अ २। सू। ५। +अन्यथात्वं शब्दादिति चैन्नाविशेषात्। अ ३ पा ३ आ ३। सू ६।

१. ख. अनु। २ ङ. तदैवं। ३. ग. घ. णस्यै। ४ ख. स्माद्विद्यै।

[[500]]

यमुद्रीथविद्या वेद्यस्वरूपस्य भिन्नत्वात्। छान्दोग्ये तावत्सामभक्तिविशेष-स्योद्गीथस्यावयवो या ओंकारः स एव प्राणदृष्ट्योपासनीयः। काण्ववेदे तु कृत्स्रोद्गीथभक्तेर्य उद्गाता वागिन्द्रियप्रेरकः प्राणः स उद्गातृत्वेनोपास्य इति वेद्यभेदाद्विद्याभेदः। यत्तु सङ्ग्रामसाम्यमुक्तं तदप्रयोजकमार्थवादिकत्वात्। यदपि प्राणस्यासुराविद्धत्वेन श्रेष्ठत्वमुक्तं तद्यद्यप्युपास्यं तथाऽप्युक्तस्य वेद्यभेदस्यानिराकरणाद्भिन्नैवोद्गीथविद्या”।
अनेनैव न्यायेन प्रकृतेऽपि वेद्यभेदाद्वेद्याभेदो द्रष्टव्यः। तैत्तिरीयके पञ्चा-धिकरणोपासने पूर्व व्याख्यातानि वेद्यानि। ऐतरेयके त्वधिदैवाध्यात्मभेदभिन्नं वेद्यम्। तथा चाऽऽम्मायते – “वायुश्चाऽऽकाशश्चेत्यधिदैवतम्। अथाध्यात्मं वाक्पूर्वरूपं मन उत्तररूपम्” इत्यादि। यत्तु पृथिवी पूर्वरूपमित्यस्य वेद्यस्योभयत्र समानत्वमुक्तम्। नैतावता विद्यैकत्वं संभवति। वैलक्षण्यस्य बहुलत्वाद्बह्वनुग्रहस्य च न्याय्यत्वात्। सति च विद्याभेदे गुणोपसंहारो न युक्तः। यथा दर्शपूर्णमासगुणानां भिन्नाग्निहोत्राख्ये कर्मणि नोपसंहारस्तद्वदत्र विद्याभेदे गुणानामनुपसंहारे च स्थिते सत्यन्यदपि चिन्तयितुं विभज्यते – द्विविधान्युपासनान्यहंग्रहयुक्तानि प्रतीकविषयाणि चेति। येषु परमात्मा सगुणः सन्नुपास्यते तान्यहंग्रहयुक्तानि। तद्यथा - “स य एषोऽन्तर्त्हदय आकाशः। तस्मिन्नयं पुरुषो मनोमयः। अमृतो हिरण्मयः” इत्यत्र हृदयाकाशमध्यवर्ती परमात्माख्यः पुरुषो मनोमयत्वादिगुणयुक्त उपासितव्यः परमात्माऽहमिति। स चाहंग्रहश्चतुर्थाध्याये - “आत्मेति तूपगच्छन्ति ग्राहयन्ति च” [ब्र सू अ ४ पा १ सू ३] इति सूत्रेऽभिहितः। परमात्मव्यतिरिक्तानि लौकिकानि वस्तून्युत्कृष्टदेवतादृष्ट्या ब्रह्मदृष्टया वा संस्कृत्य यत्रोपास्यन्ते तानि प्रतीकविषयाणि। तद्यथा – पृथिवी पूर्वरूपमित्यत्र भूदेवतादृष्ट्या संस्कृतं पूर्ववर्णस्वरूपमुपास्यम् । मनो ब्रह्मेत्युपासीतेत्यादौ ब्रह्मदृष्ट्या संस्कृतं मनःप्रभृतिकमुपास्यम्। तच्च प्रतीकमुपासकेन न स्वात्मतया ग्रहीतव्यम्। *प्रतीकस्य ब्रह्मकार्यत्वेनोत्कृष्टदृष्टिप्रत्यालम्बनत्वात्प्रतीकमित्युच्यते। तस्मिंश्च प्रतीकेऽहंग्रहो नास्तीति चतुर्थाध्यायस्य प्रथमपादे xचिन्तितम्-
“प्रतीकेऽहंदृष्टिरस्ति न वा ब्रह्माविभेदतः।
जीवप्रतीकयोर्ब्रह्मद्वाराऽहंदृष्टिरिष्यते।
प्रतीकत्वोपासकत्वहानिर्ब्रह्मैक्यवीक्षणे।
अवीक्षणे तु भिन्नत्वान्नास्त्यहंदृष्टियोग्यता” इति।
* अस्मिन्वाक्ये यत इति शेषः। x न प्रतीके न हि सः। अ ४पा १अ ३ सू ४।

१. ङ. यः अन्तरेण तालुके” इ। २.ग. पूर्व व। ३. ग. घ. तच्चोत्कृष्ट।

[[501]]

“मनो ब्रह्मेत्युपासीत” “आदित्यो ब्रह्मेत्यादेशः” इत्यादौ ब्रह्मदृष्ट्या संस्कृतं मनआदित्यादिप्रतीकमुपास्यम्। तच्च प्रतीकमुपासकेन स्वात्मतया ग्रहीतव्यम्। प्रतीकस्य ब्रह्मकार्यत्वेन ब्रह्मणा सह भेदाभावाज्जीवस्य च ब्रह्माभिन्नत्वाद्ब्रह्मद्वारोपास्यस्य प्रतीकस्योपासकजीवस्य च भेदाभावेनैकत्वसंभवादिति प्राप्ते ब्रूमः – यदि ब्रह्मकार्यस्य प्रतीकस्य ब्रह्मैक्यमवलोक्येत तदा जीवत्वस्यापाये सत्युपासकत्वं हीयेत। अथोपास्योपासकस्वरूपलोभेन कार्यकारणैक्यं जीवब्रह्मैक्यं च न पर्यालोच्येत तदा गोमहिषवदत्यन्तभिन्नयोः प्रतीकोपासकयोर्नास्त्येकत्वयोग्यता। तस्मान्न प्रतीकस्याहं-दृष्टिः।

तत्राहंग्रहोपासनानां सर्वेषामपि ब्रह्मसाक्षात्कारफलत्वादेकेनोपासनेन ब्रह्मणि साक्षात्कृते सत्युपासनान्तरवैयर्थ्यादुपासनान्तरप्रवृत्तौ पूर्वसाक्षात्कारविक्षेपप्रसङ्गाच्च बहुषूपासनेषु ब्रह्मसाक्षात्कारार्थिनः प्राप्तेष्विदं वा तद्वा यत्किंचिदेकमेवानुष्ठेयमित्येतादृशी विकल्पो निर्णीतः। इह तु संहितोपासनमेकं वा द्वयं वा यथेच्छमनुष्ठेयम्। एतदपि तृतीयाध्यायस्य तृतीयपादे *निर्णीतम्-
“प्रतीकेषु विकल्पः स्याद्याथाकाम्येन वा भितिः।
अहंग्रहेष्विवैतेषु साक्षात्कृत्यै विकल्पनम्।
देवी भूत्वेतिवन्नात्र काचित्साक्षात्कृतौ मितिः।
याथाकाम्यमतोऽमीषां समुच्चयविकल्पयोः।”

प्रतीकोपासनेषु पूर्वाधिकरणन्याय इति प्राप्ते ब्रुमः – अस्त्यत्र महद्वैषम्यम्। “देवो भूत्वा देवानप्येति” इति जीवन्नेव भावनाप्रकर्षवशाद्देवभावसाक्षात्कारं प्राप्य मृतो देवत्वमुपैतीति यथाऽहंग्रहेष्ववगम्यते न तथा प्रतीकेषु साक्षात्कारफलत्वे किंचिन्मानमस्ति। साक्षात्कारफलत्वाभावे च तत्र तत्र प्रोक्ता भोग्यवस्तुप्राप्तयः फलत्वेनाभ्युपगन्तव्याः। तथा सति भिन्नफलत्वान्नान्यानर्थक्यं विक्षेपशङ्का तु दूरापेता। एकं प्रतीकं केषुचित्क्षणेषूपास्य क्षणान्तरेषु प्रतीकान्तरोपासने तु पूर्वोपास्तिजन्यस्यापूर्वस्याविनाशात्। तस्माद्विकल्पेनैकमेव वा बहूनि वा समुच्चित्य वा याथाकाम्येन प्रतीकमुपासितव्यम्”।

“पृथिवी पूर्वरूपम्” इत्यत्र प्रथमनिर्दिष्टत्वेनोद्देश्यतया यद्यपि पृथिव्याः प्रतीकत्वं
* काम्यास्तु यथाकामं समुच्चीयेरन्न वा पूर्वहेत्वभावात्। अ ३ पा ३ अ ३५ सू ६९।
१ ग. र्यत्वेन ब्रह्मणा सहैक्यं प्रतीकस्य तदा प्रतीक। घ. र्यत्वेनैक्यं प्र। २ घ. स्य प्रती। ३ ग. घ वे त। ४ ख नाभिग।

[[502]]

प्राप्तम्। तथा चरमनिर्दिष्टत्वेन विधेयतया पूर्ववर्णस्य दृष्टिपरत्वं प्राप्तम्। तथाऽपि पृथिव्या उत्कृष्टत्वात्तद्दृष्टिरेव पूर्ववर्णे कर्तव्या। यथोत्कृष्टविष्णुशिवादिदृष्टिर्निकृष्टे शालग्रामादौ क्रियते न तु विपर्ययस्तद्वत्। उत्कर्षन्यायश्चतुर्थाध्यायस्य प्रथमपादे * चिन्तितः –
“किमन्यधीर्ब्रह्मणि स्यादन्यस्मिन्ब्रह्मधीरुत।
अन्यदृष्ट्योपासनीयं ब्रह्मात्र फलदत्वतः।
उत्कर्षेतिपरत्वाभ्यां ब्रह्मदृष्ट्याऽन्यचिन्तनम्।
अन्योपास्त्या फलं दत्ते ब्रह्मातिथ्याद्युपास्तिवत्।”

“मनो ब्रह्म” इत्यत्राब्रह्मरूपमनोदृष्टिं ब्रह्मणि कृत्वा ब्रहोपासनीयम्। ब्रह्मणः फलप्रदत्वेनोपास्यतार्हत्वादिति प्राप्ते ब्रूमः – ब्रह्मण उत्कृष्टत्वात्तद्दृष्टिर्निकृष्टे मनसि कर्तव्या। लोके हि निकृष्टे भृत्ये राजदृष्टिं कृत्वा राजवत्तं पूजयन्ति। न तु विपर्ययः। किंच “मनो ब्रह्मेत्युपासीत” इत्यत्र ब्रह्मशब्द इतिशब्दपरत्वेन दृष्टिलक्षको भविष्यति। मनःशब्दश्चानितिपरत्वान्मुख्यार्थवाची। यथा स्थाणुं चोर इति प्रत्येतीत्यत्र स्थाणुशब्दो मुख्यार्थवाची चोरशब्दो दृष्टिलक्षकस्तद्वत्। न चाब्रह्मस्वरूपस्य मनस उपास्यत्वे ब्रह्मणः फलप्रदत्वानुपपत्तिः। अब्रह्मरूपस्यातिथेरुपासने कर्माध्यक्षत्वेन यथा फलं प्रयच्छति तद्वदत्रापि संभवात्। तस्मादब्रह्मणि प्रतीके ब्रह्मधीः कर्तव्या”।

यद्यप्यधिलोकमितिशब्देन पृथिव्या अधिकरणत्वाभिधानात्प्रतीकत्वं प्रतिभाति तथाऽपि पृथिवीदृष्टिरेवात्र पूर्ववर्णात्मके युक्ता। यथा लोकेषु पञ्चविधं सामोपासीतेत्यत्राधिकरणत्ववाचिन्या सप्तम्या निर्दिष्टानां लोकानां दृष्टिः कर्माङ्गे साम्नि प्रतीके संपादिता तद्वत्। एतदपि यदि “आदित्यादिमतयश्चाङ्ग उपपत्तेः” [ब्र. सू. अ. ४ पा. १ सु. ६] इति साम्न उपास्तिक्रियाकर्मत्वेनाभिधानाद्दृष्टिलक्षत्वं लोकशब्दस्य युक्तमित्यभिप्रेत्य लोकदृष्ट्या सामाख्यं प्रतीकमुपास्येत तर्ह्मत्रापि महासंहिता व्याख्याता वेदेतिसंहिताशब्देन विदिक्रियाकर्मणो निर्देशात्पृथिव्यादिदृष्ट्या संहितोपास्यताम्। पृथिव्याः प्रतीकत्वाभावेऽपि दृष्टिविषयत्वाभिप्रायेणाधिलोकमिति निर्देश उपपद्यते। तत्रेदमपरं चिन्तनीयम्। उपासनं नाम किं सकृत्प्रत्यय आहोस्वित्प्रत्ययावृत्तिरिति। तत्र यथा “अष्टवर्ष ब्राह्मणमुपनयीत” इत्यत्र सकृदनुष्ठानाद्विधिसिद्धिस्तद्वत्सकृत्प्रत्ययेनैव विधेश्चरितार्थत्वान्नाऽऽवृत्तिरिति चेन्न वेदाध्ययनवदा

[[503]]

वर्तनीयत्वात्। यथा “स्वाध्यायोऽध्येतव्यः” इत्यत्र वेदोच्चारणमावर्त्यते तथा प्रत्यय आवर्तनीयः। तत्रोच्चारणावृत्तिरेवाध्ययनशब्दार्थ इति चेत्तर्ह्मत्रापि प्रत्ययावृत्तिरेवोपासनाशब्दार्थोऽस्तु। अत एव भगवद्भिर्भाष्यकारैरावृत्त्यधिकरणेऽभिहितम् - “अपि चोपासनं निदिध्यासनं चेयत्यन्तर्णीतावृत्तिगुणैव क्रियाऽभिधीयते। तथा हि। लोके गुरुमुपास्ते राजानमुपास्त इत्यत्र यस्तात्पर्येण गुर्वादीननुवर्तते स एवमुच्यते। तथा ध्यायति प्रोषितनाथा पतिमिति या निरन्तरस्मरणा पतिं प्रति सोत्कण्ठा सैवमभिधीयते” इति। यद्यपि पुरश्चरणादौ जप्यमन्त्रावृत्तिसंख्येव प्रत्ययावृत्तेरियत्ता न क्कचिच्छ्रुता तथाऽपि यस्मिन्प्रतीके यद्देवतादृष्टिर्विहिता तत्प्रतीकं तद्देवतारूपमिति निरूढोऽभिमानो यावत्संपद्यते तावदावर्तयेत्। अत एव वार्तिककारैरुक्तम् –

“शास्त्रार्पितधियोपेत्य यत्तादात्म्याभिमानतः।
चिरासनं भवेद्यत्र तदुपासनमुच्यते” इति।

यथा प्रबुद्धा अमात्याः कंचिद्राजकुमारं बालं राज्येऽभिषिच्य यावता कालेनायं सर्वासां प्रजानां राजेत्यभिमानेन तदाज्ञावशवर्तित्वं संपद्यते तावदप्रमत्तास्तं प्रयत्नेन पालयन्ति तद्वत्। संपन्ने तु प्रतीकविषये देवत्वाभिमाने स पुनर्नापैति। यथा जीर्णदेवालये पूजारहितामपि प्रतिमां दृष्ट्वा देवत्वबुद्धिरनुवर्तते तद्वत्। तस्मात्प्रतीके देवत्वाभिमानदार्ढ्यपर्यन्तमुपासीनस्य यथोक्तं फलं सिध्यति।
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्या- रण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीया-
रण्यकभाष्ये सप्तमप्रपाठके सांहित्यामुपनिषदि तृतीयोऽनुवाकः॥ ३॥

________________________

### ०४ 
अथ सप्तमे चतुर्थोऽनुवाकः।
________________________

तृतीयानुवाके प्रजादिफलसिद्धये संहितोपासनमुक्तम्। तत्र ब्रह्मज्ञानसाधनं चित्तैकाग्र्यमप्यर्थात्संपद्यते। अथ मेधारहितस्य श्रुतग्रन्थार्थविस्मृतौ ब्रह्मज्ञानोदयासंभवाद्रोगादिना शरीरादिपाटवरहितस्याशनाच्छादनादिभिर्वा रहितस्य ब्रह्मज्ञानहेतुभूतश्रवणादिप्रवृत्त्यसंभवान्मेधादिसिध्द्यार्था मन्त्राश्चतुर्थेऽनुवाकेऽभिधीयन्ते। तत्राऽऽदौ मेधाकामेन जप्यं मन्त्रमाह –
यश्छन्द॑सामृष॒भो वि॒श्वरू॑पः। छन्दो॒भ्योऽध्य॒मृतात्संब॒भूव॑। स
१. घ. व च वा। २. क. ख. ङ. ये सांहि।

[[504]]

मेन्द्रो॑ मे॒धया॑ स्पृणोतु। अ॒मृत॑स्य देव॒ धार॑णो भूयासम्, इति।
यः प्रणवो गायत्र्यादिच्छन्दोयुक्तानां वेदानां मध्य ऋषभः श्रेष्ठः। तच्च कठवल्लीषु - “सर्वे वेदा यत्पदमामनन्ति” इत्युपक्रम्य “तत्ते पदं संग्रहेण ब्रवीम्योमिल्येतत्” इत्याम्नातम्। स च प्रणवो विश्वरूपः सर्वजगदात्मकः। अर्थप्रपञ्चस्य शब्दात्मकवाच्यन्तर्भावाद्वाचश्चाकारे प्रणवस्य प्रथमावयवेऽन्तर्भावात्। अर्थप्रपञ्चस्य वाच्यन्तर्भाव ऐतरेयके समाम्नातः - “तस्य वाक्तन्तिर्नामानि दामानि तदस्येदं वाचा तन्त्या नामभिर्दामभिः सर्वं सितं हीदं नामनि” इति। यथा वणिजः प्रसारितया दीर्घरज्ज्वा संलग्नैर्बहुभिः पाशैर्बहून्बलीवर्दान्बध्नन्ति, तथा तस्य प्रणवोपाधिकस्य परमेश्वरस्य वागेव दीर्घरज्जुर्देवदत्तादिनामानि पाशास्तैः सर्वमर्थप्रपञ्चजातं बद्धम्। तस्मात्सर्व नामनि वर्तते। सर्वो जनः स्वकीयं नाम श्रुत्वा पाशेन बद्ध्वा समाकृष्ट इवाऽऽगच्छतीति तस्य वाक्यस्यार्थः। अन्तर्भावितकृत्स्नार्थप्रपञ्चोपेताया वाचः प्रणवेऽन्तर्भावश्छन्दोगैराम्नायते - “तद्यथा शङ्कुना सर्वाणि पर्णानि संतृण्णान्येवर्मोकारेण सर्वा वाक्संतृष्णा” इति। लोके वटाश्वत्थादिपर्णानि शङ्कुशब्दाभिधेयेन स्वान्तर्गतशलाकाविशेषेण यथा व्याप्तानि तद्वदोंकारेण सर्वाऽपि वाग्व्याप्तेत्यर्थः। प्रणवे वाचोऽन्तर्भावोऽप्यकारद्वारेण द्रष्टव्यः। एतदप्यैतरेयके समाम्नातम् - “अकारो वै सर्वा वाक्सैषा स्पर्शोष्मभिर्व्यज्यमाना वह्णी नानारूपा भवति” इति। कवर्गादिषु स्पर्शनामकेष्वक्षरेषु शषसहेषूप्मनामकेषु चाकारोऽनुगतो मातृकामन्त्रे पठ्यते। तस्मादकारस्य सर्ववाग्रूपत्वमित्यर्थः। तदेवं प्रणवस्य विश्वरूपत्वं सिद्धम्। तादृशः प्रणवश्छन्दोभ्यो वेदेभ्योऽधिकत्वेन सारत्वेन संबभूव सम्यक्प्रजापतेः प्रादुरभूत्। तथा च च्छन्दोगा आमनन्ति - “प्रजापतिर्लोकानभ्यतपत्तेभ्योऽभितप्तेभ्यस्त्रयी विद्या संप्रास्रवत्तामभ्यतपत्तस्या अभितप्ताया एतान्यक्षराणि संप्रास्रवन्त भूर्भुवः स्वरिति तान्यभ्यतपत्तेभ्योऽभितप्तेभ्य ओंकारः संप्रास्रवत्” इति। अभ्यतपत्सारजिघृक्षया पर्यालोचितवान्। संप्रास्रवत्स-म्यक्सारत्वेन प्रत्यभादित्यर्थः। अमृतादित्यनेन निमित्तमुच्यते। मरणरहितं मोक्षरूपं यदमृतं तदेवोंकारप्रादुर्भुतौ निमित्तम्। अत एव च्छान्दोग्ये च तस्योंकारप्रादुर्भाववाक्यस्योपक्रमे - “ब्रह्मसंस्थोऽमृतत्वमेति” इत्युपक्रान्तम्। प्रणवस्य ब्रह्मवाचकत्वेन प्रणवनिष्ठ एव ब्रह्मसंस्थः। स प्रणववाच्य इन्द्रः परमेश्वरो मेधया ग्रन्थतदर्थधारणशक्त्या मां विद्यार्थिनं स्पृणोतु प्रीणयतु। हे देव त्वत्प्रसादादहममृतस्य मोक्षोपलक्षितस्य मुक्तिहेतोर्ग्रन्थादेर्धारयिता भूयासम्।
मेधाहेतुमन्त्रमुक्त्वा रोगादिराहित्यहेतुमन्त्रमाह –
शरी॑रं मे॒ विच॑र्षणम्। जि॒ह्वा मे॒ मधु॑मत्तमा। कर्णा॑भ्यां॒
१ घ. तदैव। २ क. ङ. भ्योऽधि ३ घ. हेतुं म ४. क. घ. भ. हेतुं म

[[505]]

भूरि॒ विश्रु॑वम्। ब्रह्म॑णः को॒शो॑ऽसि मेध॒-
याऽपि॑हितः। श्रु॒तं मे॑ गोपाय, इति।

मम विद्याधिकारिणः शरीरं विचर्षणं विचक्षणं रोगादिराहित्येन विद्याभ्यासयोग्यमस्तु। मदीय जिह्वाऽप्यतिशयेन माधुर्योपेता ग्रन्थाभ्यासपटीयसी भवतु। कर्णाभ्यां च विद्योत्पादकं बहुविधग्रन्थजातं श्रूयासं कदाचिदपि बाधिर्यदोषो मा भूत्। हे प्रणव त्वं ब्रह्मणो जगत्कारणस्य परवस्तुनो ध्यानाय कोश आलम्बनभूतोऽसि। यथा चर्ममयः कोशः खड्गरक्षणायाऽऽलम्बनभूतस्तद्वद्ब्रह्मध्यानरक्षणाय प्रणव आलम्बनभूतः। अत एव कठवल्लीर्ष्वोकारं प्रकृत्याऽऽम्नायते - “एतदालम्बनं श्रेष्ठमेतदालम्बनं परम्” इति। तादृशः प्रणवो मेधया धारणशक्त्याऽपिहितो व्याप्तः। तथाविधप्रणवप्रतिपाद्य हे परमेश्वर मदीयं श्रुतं कर्णाभ्यामवगतं वेदार्थरहस्यं विस्मृत्यादिदोषनिवारणेन पालय।

आरोग्यादिसिद्धये जप्यो मन्त्रोऽभिहितः। अथान्नपानवस्त्रादिसिद्धये होमार्थी मन्त्रा उच्यन्ते। तत्र प्रथमं मन्त्रमाह –
आ॒वह॑न्ती वितन्वा॒ना (१)। कु॒र्वाणा चीर॑मा॒त्मनः॑।
वासा॑ ꣳ सि॒ मम॒ गाव॑श्च। अ॒न्न॒पाने च॑ सर्व॒दा। ततो॑ मे॒
श्रिय॒माव॑ह। लो॒म॒शां प॒शुभिः॑ स॒ह स्वाहा॑, इति।

हे प्रणवाभिधेय परमेश्वर या श्रीरुक्तविधा तां श्रियं मदर्थमावह सर्वतः संपादय। किंविधेति तदुच्यते। यानि वासांसि याश्च गावो ये चान्नपाने तत्सर्वं सर्वदा मम भोगार्थमावहन्ती सर्वतः संपादयन्ती तथा संपादितं सर्वं वितन्वाना विस्तारयन्ती वर्धयन्ती वर्धितं तत्सर्वमात्मनो विद्यार्थिनो मम चिरं दीर्घकालं कुर्वाणा यथा विनष्टं न भवति तथा स्थापयन्ती। यस्मादेंवविधा श्रीस्ततस्तामावह। पुनरपि कीदृशीम् – पुशभिः सह लोमशामजावयोऽश्वाश्चेत्येवमादयो ये पशवस्तैः सह वर्तमानत्वेन बहुविधरोमयुक्ताम्। तथाविधश्रीप्रदाय देवायेदमाज्यादिहोमद्रव्यं स्वाहा हुतमस्तु।

अथ वस्त्रान्नपानादिसमृद्धया श्रिया युक्तस्य विद्यासंप्रदायप्रवृत्त्यर्थ शिष्यसंपादकहोमार्थान्पञ्च मन्त्रानाह –
आ मा॑ यन्तु ब्रह्मचा॒रिणः॒ स्वाहा॑। वि मा॑ऽऽयन्तु
ब्रह्मचा॒रि॒णः स्वाहा॑य प्र मा॑ऽऽयन्तु ब्रह्मचा॒रिणः॒
१ क. ख. ङ स्वाहु।

[[506]]

स्वाहा॑। दमा॑यन्तु ब्रह्मचा॒रिणः॒ स्वाहा॑। शमा॑-
यन्तु ब्रह्मचा॒रिणः॒ स्वाहा॑ (२), इति।

ब्रह्मचारिणो वैदिकविद्याभ्यासपराः शिष्या मां संप्रदायप्रवर्तकमाचार्यमायन्तु प्राप्नुवन्तु। विशब्दो विविधत्वमाचष्टे। पश्वादिकामाः स्वर्गलोककामा ब्रह्मलोककामा मोक्षकामाश्चेत्येवं ब्रह्मचारिणां विविधत्वम्। प्रशब्दः प्रकर्षमाचष्टे। विद्याग्रहणे प्रज्ञातिशयः प्रकर्षः। दमित्यनेनाव्ययेन दान्तिरभिधीयते। बाह्मेन्द्रियचेष्टाभ्यो बाललीलाभ्य उपरतिरत्र दान्तिः। शमित्यनेन शान्तिरभिधीयते। क्रोधादिचित्तदोषराहित्यं शान्तिः। वि मायन्त्वित्यादयश्चत्वारो मन्त्राः शाखान्तरगतत्वाभिप्रायेण केषुचिद्देशेषु नाऽऽम्नायते (न्ते)।
संप्रदायप्रवृत्तिजनितकीर्तिप्रदौ मन्त्रावाह –
यशो॒ जने॑ऽसानि॒ स्वाहा॑। श्रेया॒न्वस्य॑सोऽसानि॒ स्वाहां, इति।
हे परमेश्वर त्वत्प्रसादादहं जने सर्वेषु जनेषु यशोऽसानि। आचार्योऽयमित्येवं यशस्वी भवानि। वसु धनं बहुलं यस्य सोऽयं वसुमानतिशयेन वसुमान्वसीयांस्तादृशादप्यहं श्रेयान्प्रशस्यतरो भवानि।
यशस्वित्वश्रेयस्त्वहेतुप्रतिपादकांस्त्रीन्मन्त्रानाह -
तं त्वा॑ भग॒ प्रवि॑शानि॒ स्वाहा॑। स मा॑ भग॒
प्रवि॑श॒ स्वाहा॑। तस्मि॑न्त्स॒हस्र॑शाखे। नि
भ॑गा॒हं त्वयि॑ मृजे॒ स्वाहा॑, इति।

भगशब्द ऐश्वर्यादिषड्गुणवाचकः।
“ऐश्वर्यस्य समग्रस्य धर्मस्य यशसः श्रियः।
ज्ञानवैराग्ययौश्चैव षण्णां भग इतीङ्गना” इति स्मरणात्।

तेन तद्वानुपलक्ष्यते। हे भगवन्परमेश्वर तं भगवन्तं त्वामहं प्रविशानि तादात्म्येन त्वयि प्रविष्ट इव सर्वदा त्वां भजानि। स ताद्दशस्त्वमपि मां प्रविश मयि प्रविष्ट इवाऽऽदरेण मामनुगृहाण। सहस्रमूर्तिभेदयुक्ते तस्मिंस्त्वयि मामहं निमृजे नितरां शोधयामि। त्वद्भजनमेव श्रेयोहेतुरित्यर्थः।
दृष्टान्तपुरःसरं बहुशिष्यसंपादकं मन्त्रमाह –
यथाऽऽपः॒ प्रव॑ता॒ऽऽयन्ति॑। यथा॒ मासा॑ अहर्ज॒रम्। ए॒वं मां

१. ऱ. प्रतिज्ञाति। २. ख. स्त्वप्र। ३. ख. श. प्र।

[[507]]

ब्र॑ह्मचा॒रिणः॑। धात॒राय॑न्तु स॒र्वतः॒ स्वाहा॑, इति।
आपो लोके प्रवता प्रवणवता निम्नदेशगतेन मार्गेण यथा त्वरया समागच्छन्ति। यथा च मासाश्चैत्रवैशाखादयः सर्वेऽप्यहर्जरं संवत्सरमायन्ति। अहानि षष्ट्युत्तरशतत्रयसंख्याकानि जीर्णान्यन्तर्भवन्ति यस्मिन्संवत्सरे सोऽयमहर्जरः। न खलु कश्चिदपि मासः संवत्सरमतिक्रामति। हे धातः सर्वस्य जगतो विधातः सर्वेऽपि ब्रह्मचारिणो मासन्यायेन मामनतिक्रामन्तो जलन्यायेन त्वरोपेताः सर्वस्मादपि देशान्मामागच्छन्तु।

होममन्त्रानभिधायोपस्थानमन्त्रमाह –
प्र॒ति॒वे॒शो॑ऽसि॒ प्र मा॑ भाहि॒ प्र मा॑ पद्यस्व (३), इति।
वितन्वाना शमा॑यन्तु ब्रह्मचा॒रिणः॒ स्वाहा॒
धात॒राय॑न्तु स॒र्वतः॒ स्वाहैकं च॥
इति कृष्णयर्जुर्वेदीयतैत्तिरीयारण्यके सप्तमप्रपाठके
चतुर्थोऽनुवाकः॥४॥

श्रमापनयनस्थानं गृहं प्रतिवेश इत्युच्यते। हे धातस्त्वं मम प्रतिवेशोऽसि। अतो मां प्रभाहि प्रकाशय ब्रह्मविद्याचार्यत्वेन प्रख्यातं कुरु। तदर्थं मां प्रपद्यस्व प्राप्नुह्यनुगृहाणेत्यर्थः॥

इति श्रीमत्सायणार्चार्यविरचिते श्रीबुक्कणसाम्राज्यधुरंधरमाधव- विद्यारण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये सप्तमप्रपाठके सांहित्यामुपनिषदि चतुर्थोऽनुवाकः॥४॥
________________________

### ०५ 
अथ सप्तमे पञ्चमोऽनुवाकः।
________________________
चतुर्थे मेधादिसिद्ध्यर्था मन्त्रा उक्ताः। अथ पञ्चमषष्ठयोर्ब्रह्मोपासनमुच्यते। तत्राप्यङ्गदेवतानामुपासनं पञ्चमे। षष्ठे त्वङ्गिनो ब्रह्मण इति विभागः। अङ्ग-देवताध्यानस्य प्रतीकत्वेन व्याहृतित्रयं दर्शयति –
भूर्भुवः॒ सुव॒रिति॒ वा ए॒तास्तिस्रो व्याहृ॑तयः, इति।

भूरित्येका भुवरिति द्वितीया। सुवरिति तृतीया। एतास्त्रिसंख्याका व्याहृतिशब्दवाच्याः। व्याहरणमुच्चारणं तद्विषयत्वान्मन्त्राणां व्याहृतित्वम्। यद्वा विविधेकर्मण्याह्रियन्ते प्रयुज्यन्त इति व्याहृतयः। तत्प्रयोगप्रसीद्धिद्योतनार्थो वैशब्दः।

[[508]]

अग्निहोत्रहविष उपसादने दर्शपूर्णमासचातुर्मास्यहविषामासादने च प्रयोग एवमाम्नायते - “अग्निहोत्रमेताभिर्व्याहृतिभिरुपसादयेत्” इति। “दर्शपूर्णमासौ चातुर्मास्यान्यालभमान एताभिर्व्याहृतिभिर्हवीꣳप्यासादयेत्” इति च।
एवमाधानादावुदाहार्यं कर्मकाण्डप्रसिद्धं व्याहृतित्रयं दर्शयित्वा तथैव प्रतीकत्वेन व्याहृत्यन्तरं दर्शयति –
तासा॑मु ह स्मैतां च॑तु॒र्थीम्। माहा॑च-
मस्यः॒ प्रवे॑दयते। मह॒ इति॑, इति।
महान्सोमपानार्थश्चमसः पात्रविशेषो यस्य मुनेः स मुनिर्महाचमसः। बहुषु सोमयागेषु वर्तमानत्वाच्चमसस्य महत्त्वम्। तस्यापत्यं माहाचमस्यनामक ऋषिः। स तासां भूरादीनां तिसृणां व्याहृतीनां चतुर्थो चतुःसंख्यापूरणीमेतां मह इतिव्याहृतिं प्रवेदयते प्राधान्येनोपासनायोपदिशति। उ ह स्मेति निपातत्रयसमुदायः प्रसिद्ध्यर्थः। ऋषेर्नामग्रहणमुपासनायामनुस्मरणार्थम्।
तस्मिन्व्याह्रतिचतुष्टये दृष्टिविशेषं विधत्ते –
तद्ब्रह्म॑। स आ॒त्मा। अङ्गा॑न्य॒न्या दे॒वताः॑, इति।
यदेतन्मह इति चतुर्थव्याहृतिरूपमस्ति तदैतद्ब्रह्म वस्त्विति चिन्तयेत्। ब्रह्मत्वादेव चतुर्थव्याहृतिरूपः सोऽयं शरीरमध्येऽवस्थित आत्मा। अन्यास्तु व्याहृतिदेवता हस्तपादादिसदृशान्यङ्गानीति चिन्तयेत्। यद्वा चतुर्थव्याहृतिः प्रशस्यते। महःशब्दस्य पूजावाचिधातुनिष्पन्नत्वात्। पूज्यब्रह्मवस्तुरूपेण स्तुतिर्युक्ता। यथा शरीरगतावयवापेक्षया चेतन आत्मोत्कृष्टस्तथा व्याहृत्यन्तरापेक्ष्या मह इति चतुर्थव्याहृतिरुत्कृष्टा।
उक्तामु व्याहृतिषु लोकदृष्टिं विधत्ते –
भुरिति॒ वा अ॒यं लो॒कः। भुव॒ इत्यन्तरि॑क्षम्।
सुव॒रित्य॒सौ लो॒कः (१)। मह॒ इत्या॑दि॒त्यः।
आ॒दि॒त्येन॒ वाव सर्वे लो॒का मही॑यन्ते, इति।

यस्मादादित्येन प्रकाशिताः सन्तः सर्वे लोकाः पूज्या व्यवहारक्षमा भवन्ति, तस्मान्मह इतिव्याहृतेरादित्यरूपत्वं युक्तम्।
अथ तास्वेव व्याहृतिषु देवविशेषदृष्टिं विधत्ते –
भूरिति॒ वा अग्निः। भुव॒ इति॑ वा॒युः। सुव॒रित्या॑दि॒त्यः। मह॒
१. क. ख. ग. ङ. हृतीभि। २. क. ख. ग. ङ. हृतीभि। ३ क. ख. ङ त्रयं स

[[509]]

इति॑ च॒न्द्रमाः॑। च॒न्द्रस॑सा वाव सर्वा॑णि॒ ज्योती॑ ꣳषि॒ मही॑यन्ते, इति।

सन्ति हि चन्द्रमण्डले परितोऽवस्थितानि नक्षत्रज्योतींषि सर्वाण्यपि पूज्यानि भासन्ते। अथ तास्वेव वेददृष्टिं विधत्ते –
भूरिति॒ वा ऋचः॑। भुव॒ इति॒ सामा॑नि। सुव॒रिति॒ यजू॑ ꣳषि
(२)। मह॒ इति॒ ब्रह्म॑। ब्रह्म॑णा॒ वाव सर्वे॑ वे॒दा मही॑यन्ते, इति।
वेदत्रयगता मन्त्रविशेषा ऋगादयः। ब्रह्म त्वोंकारस्तेन हि सर्वे वेदाः पूज्यन्ते वेदोच्चारणस्य प्रणवपूर्वकत्वात्।
अथ प्राणदृष्टिं विधत्ते –
भूरिति॒ वै प्रा॒णः। भुव॒ इत्य॑पानः। सुव॒रिति॑ व्यानः।
मह॒ इत्यन्न॑म्। अन्ने॑न॒ वाव सर्वे प्राणा मही॑यन्ते, इति।
अन्नेन हि भुक्तेन प्राणास्तृप्यन्ति।
यथोक्तलोकादिदृष्टिभिरुक्ता व्याहृतीरुपसंहरति –
ता वा ए॒ताश्चत॑स्रश्चतु॒र्धा। चत॑स्रश्चतस्रो॒ व्याहृ॑तयः, इति।

या भूरित्यादिव्याहृतयस्ता एताश्चतस्रो व्याहृतयो लोकदेववेदप्राणदृष्टिभिश्चतुर्धा भिद्यन्ते। तथा सति भूरित्येका व्याहृतिः पृथिव्यग्निर्ऋग्वेदः प्राण इत्येवं चतुर्विधा। ततश्चतस्रो व्याहृतयो भवन्ति। एवं भुव इत्यादिष्वपि प्रत्येकं चतुष्ट्वे सति षोडश संपद्यन्ते। तासां सर्वासामपि संग्रहाय चतस्रश्चतस्र इति वीप्सा।

तासां व्यात्द्दतीनामुपासनं विधत्ते –
ता यो वेद॑। स वे॑द॒ ब्रह्म॑। सर्वे॑ऽस्मै दे॒वा बलिमाव॑हन्ति (३), इति।
अ॒सौ लो॒को यजु॑ꣳषि॒ वे॒द द्वे च॑॥
इति कृष्णयजुर्वेदीयतैत्तिरीयारण्यके सप्तमप्रपाठके
पञ्चमोऽनुवाकः॥५॥

ताः पृथिव्यादिदृष्टिभिर्युक्ता व्याहृतीर्यो वेदोपास्ते तस्मा उपासकाय सर्वे देवा इन्द्रादयो बलिं पूजामावहन्ति संपादयन्ति। ननु यथोक्तव्याहृतिरूपप्रतीकोपासकस्य ब्रह्मलोकप्राप्तिर्नास्ति, “अप्रतीकालम्बनान्नयतीति बादरायणः” [ब्र. सू. अ. ४ पा. ३ सू. १५] इति सूत्रे प्रतीकरहितब्रह्मोपासकानामेव तत्प्राप्तिनिर्णयात्। ततो ब्रह्मप्राप्तभावेन सर्वदेवपूज्यत्वं न युक्तम्। नायं दोषः। यस्माद्यः पुमान्व्या

[[510]]

हृतीर्वेद स पुमान्वक्ष्यमाणानुपाकोक्तं ब्रह्मोपास्ते। ब्रह्मोपासनमेवात्र प्रधानम्। व्याहृत्युपासनमङ्गम्। तस्माद्ब्रह्मप्राप्तौ सत्यां सर्वदेवपूज्यत्वं युक्तम्॥
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्या-रण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरोयारण्यकभाष्ये सप्तमप्रपाठके सांहित्यामुपनिषदि पञ्चमोऽनुवाकः॥५॥
________________________

### ०६ 
अथ सप्तमे षष्ठोऽनुवाकः।
________________________

पञ्चमेऽङ्गोपासनमुक्तं षष्ठे त्वङ्गिन उपासनमुच्यते। तत्राऽऽदावुपास्यस्वरूपं दर्शयति –
स य ए॒षो॑ऽन्तर्हृ॑दय आका॒शः। तस्मि॑न्न॒यं पुरु॑षो
मनो॒मयः॑। अमृ॑तो हिर॒ण्मयः॑, इति।

हृदयपुण्डरीकस्य मध्ये स्वाङ्गुष्ठपरिमित आकाशो वर्तते। स एष इत्येताभ्यां दूरसामीप्यवाचिभ्यां व्यवहितयोगशास्त्रप्रसिद्धः संनिहितश्रुत्यन्तरप्रसिद्धश्चोच्यते। ईदृशो य आकाशस्तस्मिन्नाकाशे पुरुषः संपूर्णः परमात्माऽस्ति। यद्यप्यसौ सर्वत्र वर्तते तथाऽपि तस्योपलब्ध्यर्थमुपासनार्थं च हृदयस्थानमुदिश्यते। हृदयकमलमध्ये हि समाधिना निरुद्धमेकाग्रं मनः परमात्मानं साक्षात्कर्तु प्रभवति। “दृश्यते त्वग्र्यया बुध्द्या” इतिश्रुत्यन्तरात्। अपरोक्षवाचकेनायमित्यनेन शब्देन सेयं साक्षात्कारयोग्यताऽभिधीयते। तादृशः पुरषो हृदयमध्य उपास्यमानः प्रसीदति। अत एव दहरशाण्डिल्यविद्यासु त्हृदयमान्मातम्। तस्मिन्त्दृदय उपासितव्यः पुरुषो मनोमयो मनःप्रधानः। जिज्ञासवो हि तं पुरुषं मनसा साक्षात्कुर्वन्ति, उपासकाश्च मनसा ध्यायन्ति, तदिदं मनोमयत्वम्। अमृतत्वं विनाशराहित्यम्। हिरण्मयो ज्योतिर्मयः स्वप्रकाश इत्यर्थः।

इत्थमुपास्यस्वरूपमभिधायोपासकस्य मार्गविशेषं दर्शयति-
अन्त॑रेण॒ तालु॑के। य ए॒ष स्तन॑ इवाव॒लम्ब॑ते। से॑न्द्रयो॒निः।
यत्रा॒सौ के॑शा॒न्तो विवर्त॑ते। व्यपोह्य॑ शीर्षकपा॒ले, इति।

मुखबिलस्यान्तर्जिह्वामूलस्योपरि स्थितौ वामदक्षिणभागौ तालुके इत्युच्येते। तालुके अन्तरेण तालुकयोर्मध्ये वत्सतर्याः स्तन इव स्वल्पः कश्चिन्मांसखण्डो लम्बमानस्तिष्ठति
१ ख. ध्ये स।

[[511]]

तस्य माँसखण्डस्य योगशास्त्रप्रसिद्धिं द्योतयितुं यच्छब्दः। प्रत्यक्षतां द्योतयितुमेतच्छब्दः। लम्बिकाकरणप्रवीणस्य जिह्वाग्रस्पर्शनेन प्रत्यक्षः। परकीयमुखे तु चक्षुषैव प्रत्यक्षः। स च मांसखण्ड इन्द्रस्य परमेश्वरस्य योनिः स्थानम्। शाखाग्रचन्द्रदर्नन्यायेन स मांसखण्डः स्वसमीपवर्तिनीं योगशास्त्रप्रसिद्धां सुषुम्नाख्यां नाडीमुपलक्षयति। तस्यां च नाड्यां प्रविष्ट चित्तमेकाग्रं भूत्वा परमात्मानं साक्षात्कर्तुं प्रभवति। एतदेवाभिप्रेत्य क्षुरिको-पनिषद्याम्नायते –
“एकोत्तरं नाडिशतं तासां मध्ये वरा स्मृता।
सुषुम्ना तु परे लीना विरजा ब्रह्मरूपिणी॥
इडा तिष्ठति वामेन पिङ्गला दक्षिणेन तु।
तयोर्मध्ये परं स्थानं यस्तं () वेद स वेदवित्” इति॥

अतः सा नाडी परमेश्वरस्य स्थानम्। किंचामृतत्वप्राप्तेर्मार्गभूतत्वादपि तस्य स्थानम्। तन्मार्गत्वमपि च्छन्दोगैः कठैश्चाऽऽम्नायते – “शतं चैका च हृदयस्य नाड्यस्तासां मूर्धानमभिनिःसृतैका। तयोर्ध्वमायन्नमृतत्वमेति” इति। सेयमिन्द्रस्य योनिः सुषुम्ना नाडी शिरसो वामदक्षिणकपाले व्यपोह्म विनिर्भिद्य यत्र यस्मिन्मूर्धप्रदेशे केशानामन्तो मूलमस्ति तत्र विशेषेण वर्तते। यथाऽग्रस्योपरि केशानामभावदग्रमन्तशब्देनोच्यते, तथा मूलादधोऽपि तदभावान्मूलमप्यन्तशब्दवाच्यम्।
इत्थमुपासकस्य फलप्राप्तये निर्गमनद्वारमभिधायेदानीं फलं दर्शयति –
भूरित्य॒ग्नौ प्रति॑तिष्ठति। भुव॒ इति॑ वा॒यौ (१)।
सुव॒रित्या॑दि॒त्ये। मह॒ इति॒ ब्रह्म॑णि। आ॒प्नोति॒
स्वारा॑ज्यम्। आ॒प्नोति॒ मन॑स॒स्पति॑म्। वाकप॑ति॒-
श्चक्षु॑ष्पतिः। श्रोत्र॑पतिर्वि॒ज्ञान॑पतिः। ए॒तत्ततो॑
भवति। आ॒का॒शश॑रीरं ब्रह्म॑। स॒त्यात्म॑ प्रा॒णारा॑मं॒
मन॑आनन्दम्। शान्ति॑समृद्धम॒मृत॑म्, इति।

व्याहृतित्रयध्यानेनाग्न्यादिषु प्रतितिष्ठति। अग्निवाय्वादित्यानां यद्दैश्वर्यं तत्प्राप्नोति। चुतर्थव्याहृतिध्यानेन ब्रह्मणि सत्यलोकवासिनि प्रतितिष्ठति। ब्रह्मणो यदैश्वर्यं तत्प्राप्नोति। तदेव स्वाराज्यादिवाक्यैः प्रपञ्चयते – अग्न्यादीनामङ्गदेवतानां स्वयमेव राजा भवति। राजत्वादेव सर्वेऽस्मै देवा बलिमावहन्तीत्युक्तम्। न केवलं स्वाराज्यप्राप्तिः किंतु सर्वेषां प्राणिनां यन्मनस्तस्य पतित्वं प्राप्नोति सर्वप्राण्यात्मको भूत्वा
१ ख. ग. न मा। २ घ. परस्था। ३ ग. ति। सोऽय। ४ क. मद्वा।

[[512]]

सर्ववागाद्याधिपत्यं द्रष्टव्यम् (?)। एकमेवान्तःकरणं शक्तिभेदेन मनोविज्ञानशब्दाभ्यामभिधीयते। करणशक्त्या मन इत्युच्यते। कर्तृशक्या तु विज्ञानमिति। पूर्वमसावेव देहमात्रवर्तिमनोवागादीनामधिपतिरभूत्। इदानीं तु विद्यासमर्थ्येन सर्वात्मकविराहुपाधिमत्तां प्राप्त सर्वदेहवर्तिमनोवागाद्यधिपतिर्भवति। ततः समष्टिरूपविराट्प्राप्तेरनन्तरमुत्पन्नब्रह्मतत्त्वावबोधः सन्नविद्यायां विनष्टायामेतद्वक्ष्यमाणस्वरूपं भवति। आकाशेत्यादिना तदेतत्स्वरूपमभिधीयते – आकाशवन्मूर्तिरहितं शरीरं स्वरूपं यस्य ब्रह्मणस्तदाकाशशरीरम्। यद्वा सर्वजगत्कल्पनाधिष्टानत्वेन सर्वात्मकत्वादाकाशोऽपि ब्रह्मणःस्वरूपम्। आकाशे हि सच्चिदानन्दरूपोऽधिष्ठानभागो नामरूपात्मक आरोप्यभागश्चेत्युभयं दृश्यते। तत्र नामरूपयोर्मिथ्यात्वेन ब्रह्मत्वाभावेऽप्यधिष्ठानस्य सत्यत्वेन ब्रह्मत्वं युक्तम्। एतदेवाभिप्रेत्य सत्यात्मेत्युच्यते। सत्यमबाध्यं सर्वजगत्कल्पनाधिष्ठानमात्मा स्वरूपं यस्य ब्रह्मणस्तत्सत्यात्म। तथा प्राणस्याऽऽरामः सर्वतः क्रीडारूप उत्पत्त्यादिव्यापारो यस्मिन्ब्रह्मणि तत्प्राणारामम्। प्राणोत्पत्तिश्च ब्रह्मणः सकाशादाम्नायते – “एतस्माज्जायते प्राणो मनः सर्वेन्द्रियाणि च” इति। प्रश्नोत्तराभ्यामपि स एवार्थ आम्नायते – “भगवन्कुत एष प्राणो जायते” इति प्रश्नः। “आत्मन एष प्राणो जायते” इत्युत्तरम्। प्राणोत्पत्तिप्रयोजनं चापरमात्मन उत्क्रान्त्यादिव्यपदेशसिद्धिः। एतदप्याम्नातम् - “कस्मिन्वा प्रतिष्ठिते प्रतिष्ठास्यामीति स प्राणमसृजत” इति। ईदृश्याः प्राणक्रीडाया आधारत्वेन प्राणारामम्। तथा मनस आनन्दो यस्मिन्ब्रह्मणि तन्मनआनन्दम्। यदा विषयाभिमुख्यं परित्यज्य मनो ब्रह्माभिमुखं भवति तदा महत्सुखं मनसा प्राप्यते। एतच्च मैत्रेयोपनिषद्याम्नातम् –
“समाधिनिर्धूतमलस्य चेतसो निवेशितस्यऽऽत्मनि यत्सुखं भवेत्।
न शक्यते वर्णयितुं गिरा तदा स्वयं तदन्तःकरणेन गृह्यते” इति।

अत्राप्याम्नायते - “रस ꣳ ह्मेवायं लब्ध्वाऽऽनन्दो भवति” इति। तथा मनसो विक्षेपराहित्यं शान्तिस्तया शान्त्या समृद्धं संपूर्ण ब्रह्म। न खलु ब्रह्मण्यवगते सति ह्या (स्वा?)नन्दैकरसे निमग्नस्य मनसः कदाचिदपि विक्षेपः संभवति। सेयं शान्तिः श्वेताश्वतरैराम्नायते - “ज्ञात्वा शिवं शान्तिमत्यन्तमेति” इति। भगवताऽप्युक्तम् –
“युञ्जन्नेवं सदाऽऽत्मानं योगी नियतमानसः।
शान्तिं निर्वाणपरमां मत्संस्थामधिगच्छति” इति।

तस्मान्मनोगतया शान्त्या समृद्धं ब्रह्म। यद्वा ब्रह्मगतैव शान्तिः। यथा माया जगदाकारेण विक्रियमाणा विक्षेप्यते तथा ब्रह्म कदाचिदपि न विक्रियते तस्य कूटस्थनित्यत्वात्। “अज आत्मा महान्ध्रुवः” इत्यादिश्रुतेः। तस्मात्स्वनिष्ठया शान्त्या
1. घ तुं तदा गिरा स्व।

[[513]]

समृद्धं ब्रह्म। तथा तदेतद्ब्रह्मामृतं मरणरहितम्। मरणं नाम प्राणस्य देहान्निष्क्रमणम्। “मृङ् प्राणत्यागे” इति धातुस्मरणात्। तञ्च मरणं प्राणधारिणो जीवस्य संभवति न तु प्राणरहितस्य परमात्मनः। तद्राहित्यं च “अप्राणो ह्ममनाः शुभ्रः” इति श्रुत्यन्तरादवगन्तव्यम्।

इत्थमुपास्थस्वरूपं मार्ग फलं चाभिधायोपासनं विधत्ते –
इति॑ प्राचीनयो॒ग्योपा॑स्स्व (२), इति।
वा॒याव॒मृतमेकं॑ च॥
इति कृष्णयजुर्वेदीयतैत्तिरीयारण्यके सप्तमप्रपाठके
षष्ठोऽनुवाकः॥६॥
प्राचीनानि पूर्वकाण्डोक्तानि नित्यनैमित्तिककर्माणि, तैः पापे प्रहीणे सत्युपासनायां योग्यो भवति। तादृशं शिष्यं प्रति माहाचमस्यनामको गुरुरुपदिशति। इतिशब्दः “स य एषोऽन्तर्हृदय आकाशः” इत्याद्युक्तप्रकारं परामृशति। यद्यप्येतत्ततो भवतीतिवाक्येन विराट्प्राप्तेरूर्ध्वं ब्रह्मभावलक्षणस्य फलस्य प्रतिज्ञातत्वान्मुक्तिस्वरूपप्रतिपादकमाकाशशरीरादिवाक्यम्, तथाऽपि “तं यथा यथोपासते तदेव भवति” इतिश्रुतावुपास्यफलयोरेकवि-धत्वश्रवणादाकाशशरीरत्वादिगुणानामुपास्यत्वमपि संभवतीति। तस्मा-दाचार्यैरुपास्यगुणत्वेन योजितम्।

अथ मीमांसा – तत्रेदं चिन्तनीयम्। किं पञ्चमषष्ठयोरनुवाकयोरुपासना भिद्यत आरोस्विदेकेति। उपास्यवैलक्षण्यात्फलभेदाच्च भिद्यत इति तावत्प्राप्तम्। पञ्चमे लोकादिदृष्ट्या व्यात्द्दतिरूपं प्रतीकमुपास्यम्। षष्ठे तु मनोमयत्वादिगुणकं ब्रह्मोपास्यमिति वैलक्षण्यम्। फलं च सर्वेऽस्मै देवा बलिमावहन्तीति पञ्चमे श्रुतम्। षष्ठे त्वाप्नोति स्वाराज्यभित्यन्यदेव फलं श्रूयते। तस्मादुपासनाभेद इति प्राप्ते ब्रूमः – एकाधिकारित्वश्रवणादेकमेवोभयत्रोपासनम्। पञ्चमेऽभिहितम्। ता यो वेद स वेद ब्रह्मेति व्यात्द्दत्युपासनफलं च सहैवाऽऽम्नातम्। तस्मादेकमेवोभयत्रोपासनम्। उपास्यवैलक्षण्यं त्वङ्गाङ्गिभावभेदेनाप्युपपद्यते। सर्वेऽस्मै देवा बलिमावहन्तीत्येतदव्यङ्गफलं भविष्यति। “यस्य पर्णमयी जुहुर्भवति न स पापं श्लोकं शृणोति” इत्यादौ पर्णद्रव्यमन्तरेण क्रतुनिष्पत्त्यभावात्क्रत्वर्थत्वे सति फलाकाङ्क्षाया अभावात्फलस्यार्थवादत्वं युक्तम्। इह तु व्यात्द्दतिध्यानमन्तरे-
१ ग. य इ। २ ङ. द्युक्त प्र। ३. क. ग. ङ. न पा।

[[514]]

णापि ब्रह्मोपासनसिद्धेः फलायैव व्यात्द्दतिध्यानमुच्यत इति नार्थवादत्वम्। तस्मादङ्गाङ्गिभावेनैकोपासनत्वं युक्तम्। न चानेनैव न्यायेन सप्तमानुवाकोक्तस्य पृथिव्यन्तरिक्षाद्यात्मकब्रह्मोपासनस्यापि पूर्वेण सहैकत्वं शङ्कनीयम्। शाण्डिल्यदहरादिन्यायेन पृथगुपासनत्वात्। स च न्यायस्तृतीयाध्यायस्य तृतीयपादे*चिन्तितः –
“न भिन्ना उत भिद्यन्ते शाण्डिल्यदहरादयः।
समस्तोपासश्रैष्ठ्याद्ब्रह्मैक्यात्स्यादभिन्नता।
कृत्स्रोपास्तेरशक्यत्वाद्गुणैर्ब्रह्मपृथक्त्वतः।
दहरादीनि भिद्यन्ते पृथकपृथगुपक्रमात्।
छान्दोग्ये दहरविद्या शाण्डिल्यविद्या मधुविद्येत्यादयः पठिताः। तथा शाखान्तरेष्वपि। तत्र पूर्वाधिकरणन्यायेन समस्तोपासनस्य श्रेष्ठत्वाद्वेद्यस्य ब्रह्मण एकत्वाच्च सर्वासामेकविद्यात्वमिति प्राप्ते ब्रूमः – अनन्तासु विद्यास्वेकीकरणेनानुष्ठानं तावदशक्यमिति विद्याभेदोऽप्यवगन्तव्यः। न च वेद्यस्य ब्रह्मण एकत्वं शङ्कनीयं गुणभेदेन व्यवस्थोपपत्तेः। नचैकैकस्या विद्याया इयत्ता निश्चेतुमशक्या प्रत्येकमुपक्रमोपसंहारयोस्तन्निश्चायकत्वात्। तस्माद्विद्यानां नानात्वम्”।

एवमुपासनयोर्भेदे सत्येकमेवानुष्ठेयं न तूभयम्। एतदपि तत्रैव +चिन्तितम् –
“अहंग्रहेष्वनियमो विकल्पनियमोऽथ वा।
नियामकस्याभावेन याथाकाम्यं प्रतीयताम्॥
ईशसाक्षात्कृतेस्त्वेकविद्ययैव प्रसिद्धितः।
अन्यानर्थक्यविक्षेपौ विकल्पस्य नियामकौ॥
द्विविधान्युपासनान्यहंग्रहाणि प्रतीकानि चेति। आत्मनः सगुणोपासनेष्वहंग्रहस्य चतुर्थाध्याये वक्ष्यमाणत्वात्तान्यहंग्रहाणि। अनात्मवस्तूनि देवतादृष्ट्या संस्कृत्योपास्यमानानि प्रतीकानि। तत्राहंग्रहेषु शाण्डिल्याद्युपासनेष्वेकं द्वे बहूनि वोपासनानि याथाकाम्येनानुष्ठेयानि विकल्पस्य नियामकाभावात्। न हि शाण्डिल्योपासनं दहरोपासनमन्यद्वैकमेवानुष्ठेयं नेतरदिति विकल्पनियमे किंचित्कारणमस्ति। तस्माद्याथाकाम्यमिति प्राप्ते ब्रूमः – अन्यानर्थक्यं तावदेकं नियामकम्। तथाहीश्वरसाक्षात्कार उपासनस्य प्रयोजनं तच्चैकेनैवोपासनेन सिध्यति चेदन्योपासनवैयर्थ्यम्। किंचोपासनेषु न प्रमाणजन्यः साक्षात्कारः। किं तर्हि निरन्तरभावनया ध्येयतादात्म्याभिमानः। स
* नाना शब्ददिभेदात्। अ. ३. पा. ३ अ ३३ सू ५८ +विकल्पोऽविशिष्टपलत्वात्। अ ३ पा. ३ अ. ३४ सू ५९।

१ क. ग. घ. ङ. त्र स। २ क. ख. ङ. गुणत्वोपा। ३ ख सनस्य न। ४ ख, जन्यसा। ५. घ. स एवाभि।

[[515]]

चाभिमान एकमुपासनमनुष्ठाय तत्परित्यज्यान्यत्र वर्तमानस्य पुरुषस्य चित्तविक्षपे कथं नाम दृढी भवेत्। तस्मादानर्थक्यविक्षेपयोर्नियामकत्वाद्विकल्पो नियम्यते”।

ब्रह्मतत्त्वविद्यायामिव ब्रह्मोपासनेऽप्यहंग्रहः कर्तव्यः। तत्त्वविद्याया-महंग्रहश्चतुर्थाध्यायस्य प्रथमपादे *चिन्तितः –
“ज्ञात्रा स्वान्यतया ब्रह्म ग्राह्ममात्मतयाऽथ वा।
अन्यत्वेन विजानीयाद्दुःख्यदुःखिविरोधतः॥
औपाधिको विरोधोऽत आत्मत्वेनैव गृह्यते।
गृह्णन्त्येवं महावाक्यैः स्वशिष्यान्ग्राहयन्त्यपि॥
यच्छास्त्रप्रतिपाद्यं ब्रह्म तज्जीवेन ज्ञात्रा स्वव्यतिरिक्ततया ग्रहीतव्यम्। दुःख्यदुःखिनोर्जीवब्रह्मणोरेकत्वविरोधादिति प्राप्ते ब्रूमः - “वस्तुतो ब्रह्मरूपस्यैव सतो जीवस्यान्तःकरणेपाधिकृतो दुःखित्वादिसंसारधर्मः” इति वियत्पादे [व्र. सू. अ. २ पा. ३] जीवविचारे प्रपञ्चितम्। अतो वास्तवविरोधाभावादत्मत्वेनैव ब्रह्म गृह्यताम्। अत एव “अहं ब्रह्मास्मि” “अयमात्मा ब्रह्म” इत्यादिमहावाक्यैस्तत्त्वेविद आत्मत्वेनैव ब्रह्म गृह्णन्ति। तथा तत्त्वमस्यादिभिर्महावाक्यैः स्वशिष्यान्ग्राहयन्त्यपि। तस्मादात्मत्वेनैव ब्रह्म ग्रहीतव्यम्”।

एवं सति मनोमयोऽमृतो हिरण्मयः परमात्माऽहमित्युपासनीयम्। मनोमयस्य परमात्मत्वं शाण्डिल्यविद्योदाहरणेन प्रथमाध्यायस्य द्वितीयपादे +चिन्तितम्-
“मनोमयोऽयं शारीर ईशो वा प्राणमानसे।
हृदयस्थित्यणीयस्त्वे जीवे स्युस्तेन जीवगीः॥
शमवाक्यगतं ब्रह्म तद्धितादिरपेक्षते।
प्राणादियोगश्चिन्तार्थश्चिन्त्यं ब्रह्म प्रसिद्धितः॥

छान्दोग्यस्य तृतीयध्याये शाण्डिल्यविद्यायामिदमाम्नायते - “मनोमयः प्राणशरीरो भारूपः” इति। तत्र जीव ईशो वेति संदेहे जीव इति प्राप्तम्। मनःसंबन्धादीनां जीवे सुसंवादत्वात् । मनसो विकारो मनोमय इति मनःसंबन्धः। प्राणःशरीरमस्येति प्राणसंबन्धः। न चेदं द्वयमीश्वरे सुसंवादम् । “अप्राणो ह्यमनाः शुभ्रः” इति निषेधात्। तथा “एष य आत्माऽन्तर्हृदयेऽणीयान्” इति श्रूयमाणं हृदयेऽवस्थामनणीयस्त्वं च निराधारस्य सर्वगतस्य न कथंचिदप्युपपद्यते। तस्माज्जीव
* आत्मेति तूपगच्छन्ति ग्राहयन्ति च। अ. ४ पा. १ अ. २ सू. ३। + सर्वत्र प्रसिद्धोपदेशात्। अ. १ पा. २ आ. १। सू. १।
१. ख. क्षेपात्कथं। २ घ. संपाद। ३. घ. संपाद। ४. क. ख. ङ. येऽन्तस्था।

[[516]]

इति प्राप्ते ब्रूमः – “सर्वं खल्विदं ब्रह्म तज्जलानिति शान्त उपासीत” इत्ये-तस्मिञ्शमविधिपरे पूर्ववाक्ये श्रूयमाणं यद्ब्रह्म तदेव मनोमयः प्राणशरीर इत्येताभ्यां तद्धितबहुव्रीहिभ्यां विशेष्यत्वेनापेक्ष्यते। शमवाक्यस्यायमर्थः। यस्मात्सर्वमिदं ब्रह्म तज्जत्वात्तल्लत्वात्तदनत्वात्तस्मात्सर्वात्मके ब्रह्मणि रागद्वेषविषयासंभवादुपास्तिकाले शान्तो भवेदिति। तथा तद्वाक्यगते ब्रह्मणि विशेष्यत्वेनान्विते मनोमयवाक्यमपि ब्रह्मपरं भविष्यति। न च ब्रह्मणो मनःप्राणसंबन्धानुपत्तिः । निरुपाधिके तदनुपपत्तावपि सोपाधिकस्योपास्यस्य चिन्तनार्थतया तदुपपत्तेः। तस्मात्सर्वेष्वपि वेदान्तेषु यद्ब्रह्मोपास्यत्वेन प्रसिद्धं तदेवात्राप्युपास्यम्। न हि क्कचिदपि वेदान्ते जीवस्योपास्यत्वं प्रसिद्धम्। ततो ब्रह्मैवेति राद्धान्तः”।
तत्र यथा शमवाक्यगंत ब्रह्म मनोमयत्वविशेषणेन विशेष्यत एवमत्रापि परिपूर्णवाचिपुरुषशब्दोक्तः परमात्मा मनोमयशब्देन विशेष्यते। परिपूर्णवाचित्वं च श्रेयोमार्गे दर्शितम् - “पुरुषः पुरि शयनाद्वा पूर्णत्वाद्वाऽमुनाऽस्य वा पूर्तेः” इति। पुरिशयनपक्षे जीवपरत्वमपि भविष्यतीति चेन्न। “ता यो वेद स वेद ब्रह्म” इत्येवं ब्रह्मणः प्रक्रान्तत्वात्। “आकाशशरीरं ब्रह्म” इत्युपसंहाराच्च। हिरण्मयशब्दस्य तु ब्रह्मपरत्वम् “य एषोऽन्तरादित्ये हिरण्मयः पुरुषो दृश्यते” इतिवाक्ये निर्णीतम्। स च निर्णयः प्रथमाध्यायस्य प्रथमपादेऽ*भिहितः –
“हिरण्मयो देवतात्मा किं वाऽसौ परमेश्वरः।
मर्यादाधाररूपोक्तेर्देवतात्मैव नेश्वरः॥
सार्वात्म्यात्सर्वदुरितराहित्याच्चेश्वरो मतः।
मर्यादाद्या उपासार्थमीशेऽपि स्युरुपाधिगाः॥
छान्दोग्यस्य प्रथमाध्याय उद्गीथोपासनाया उपसर्जनान्युपास्यान्यभिधाय” प्रधानमुपास्यं विधातुमिदमाम्नायते - “अथ य एषोऽन्तरादित्ये हिरण्मयः पुरुषो दृश्यते” इति। तत्राऽऽदित्यमण्डले विद्याकर्मातिशयवशात्कश्चिज्जीवो देवरूपमुपेत्य जगदधिकारं निष्पादयन्नवतिष्ठते। ईश्वरश्च सर्वगतत्वान्मण्डलेऽपि वर्तते। अतस्तयोः संशयः। तत्र देवतात्मेति तावत्प्राप्तम्। कुतः। मर्यादाधाररूपाणामुच्यमानत्वात्। “ये चामुष्मात्पराञ्चो लोकास्तेषां चेष्टे देवकामानां च” इत्यैश्वर्यमर्यादोक्तिः।अन्तरादित्य इत्याधारोक्तिः। हिरण्मय इति रूपोक्तिः। न हि सर्वेश्वरस्य सर्वाधारस्य नीरूपस्य परमे-श्वरस्यैश्वर्यमर्यादाधाररूपाणि संभवन्ति। तस्मद्देवतात्मेति प्राप्त उच्यते – हिरण्मय
* अन्तस्तद्धर्मोपदेशात्। अ. १ पा. १. अ. ७। सू. २।
१. घ. न्धाद्यनु। २ क. ख. ङ. शब्द एकः प। ३. ङ. गत्वा।

[[517]]

ईश्वरो भवेत्। कुतः। सर्वात्मत्वश्रवणात्। “सैवर्क्तत्साम तदुक्थं तद्यजुस्तद्ब्रह्म” इतिवाक्ये तच्छब्दैः प्रकृतं हिरण्मयं पुरुषं परामृश्य तस्यर्क्सा-माद्यशेषजगदात्मकत्वमुपदिश्यते। तच्चाद्वितीये परमेश्वरे मुख्यमुपपद्यते न तु सद्वितीयायां देवतायाम्। तथा “स एष सर्वेभ्यः पाप्मभ्य उदितः” इति श्रूयमाणं सर्वपापराहित्यं ब्रह्मणोऽसाधारणं लिङ्गम्। यद्यपि देवतायाः कर्मण्यनधिकारात्क्रियमाणकरिष्यमाणपुण्यपापयोरभावस्तथाऽप्यसुरा-दिजनितनिमित्तदुःखसद्भावाद्दुःखहेतुभूतजन्मान्तरसंचितदुरितमनुवर्तत एव। मर्यादाधाररूपाणि तूपाधिधमर्तया सोपाधिके परमात्मन्यपास्ये वर्तितुमर्हन्ति। तस्मादीश्वरो हिरण्मयः”।

तत्र यथा सार्वत्भ्यादिकं ब्रह्मलिङ्गमस्त्येवमत्राप्यमृतत्वसत्यात्मत्वादिकं लिङ्गमवगन्तव्यम्। अतो मनोमयत्वादिगुणकः परमात्माऽत्रोपास्यः। छन्दोगाः शाण्डिल्यविद्यायामेवमामनन्ति - “मनोमयः प्रणशरीरो भारूपः सत्यसंकल्पः” इति। वाजसनेयिनश्च बृहदारण्यके पठन्ति - “मनोमयोऽयं पुरुषो भाः सत्यस्तस्मिन्नन्तर्हृदये यथा व्रीहिर्वा यवो वा स एष सर्वस्येशानः सर्वस्याधिपतिः सर्वमिदं प्रशास्ति यदिदं कि॑च” इति। तथा शाखाभेदेऽपि पञ्चाग्निविद्यान्यायेन मनोमयत्वादिगुणकस्य वेद्यस्वरूपस्य प्रत्यभिज्ञानाद्विद्यैक्यं द्रष्टव्यम्। स च न्यायस्तृतीयानुवाके प्रदर्शितः। सति च विद्यैक्ये तिसृष्वपि शाखासु परस्परं विशेषगुणा उपसंहर्तव्याः। उपसंहारन्यायश्च तत्रैव प्रदर्शितः। उपसंहृतसर्वगुणोपेते ब्रह्मणि तादात्म्याभिमानरूपः साक्षात्कारो यावद्भवति तावत्प्रत्ययावृत्तिः कर्तव्या। उपास्स्वेत्युक्तस्योपासनशब्दस्य तद्वाचित्वात्। एतदपि तत्रैव प्रर्दशितम्। श्रुतिश्च - “देवी भूत्वा देवानप्येति” इत्येतस्मिन्नेव जन्मनि देवभावलक्षणं साक्षात्कारं दर्शयति। उत्पन्नेऽपि साक्षात्कारे ब्रह्मोपासनमरणमावर्तितव्यम्। तदेतच्चतुर्थाध्यायस्य प्रथमपादे *चिन्तितम् –
“उपास्तीनां यावदिच्छमावृत्तिः स्यादुताऽऽमृति।
उपास्त्यर्थाभिनिष्पत्तेर्यावदिच्छं न तूपरि।
अन्त्यप्रत्ययतो जन्म भाव्यतस्तत्प्रसिद्धये।
आमृत्यावर्तन न्याय्यं सदा तद्भाववाक्यतः।
विजीतीयप्रत्ययानन्तरितसजातीयप्रत्ययप्रवाह उपास्तिशब्दस्यार्थः। स च कियताऽपि कालेन संपद्यतेऽतो यावदिच्छमावृत्तिर्न त्वामरणमिति प्राप्ते ब्रूमः – भाविजन्मनः प्रयोजकोऽन्त्यप्रत्यय आमरणावृत्तिमन्तरेण न सुलभोऽत एव स्मृतिः - “सदा।
* आ प्रायणात्तत्रापि हि दृष्टम्। अ. ४ पा. १ अ. ८ सू ९२।
१ ङ. त्वदर्शनात्। २ क. ग. ङ रणलि।

[[518]]

तद्भावभावितः” इत्याह। कथं तर्हि ज्योतिष्टोमादिकर्मणा स्वर्गं गच्छतोऽन्त्यप्रत्ययः, कर्मजन्यापूर्वादिति ब्रूमः। उपासनेऽप्यपूर्वमस्तीति चेद्बाढम्। नैतावता निरन्तरावृत्तिलक्षणो दृष्टोपायः परित्याज्यो भवति। अन्यथा सर्वस्य सुखदुःखादेरपूर्वजन्यत्वेन भोजनाद्यर्थो दृष्टः प्रयत्नः परित्यज्येत। ततो दृष्टोपायत्वादामरणमावर्तनं कर्तव्यम्”।
तथाविधावृत्तियुक्तस्योपासकस्योत्क्रान्तौ विशेषश्चतुर्थाध्यायस्य द्वितीयपादे*चिन्तितः –
“अविशेषो विशेषो वा स्यादुत्क्रान्तेरुपासितुः।
हृत्प्रद्योतनसाम्योक्तेरविशेषोऽन्यनिर्गमात् ॥
मूर्धन्ययैव नाड्याऽसौ व्रजेन्नाडीविचिन्तनात्।
विद्यासामर्थ्यतश्चेति विशेषोऽस्त्यन्यनिर्गमात्॥

उपासकस्य येयमुत्क्रान्तिः सेयमितरोत्क्रान्त्या मार्गोपक्रमपर्यन्तं समेत्युक्तम्। अथ मार्गोपक्रमेऽपि समैव भवितुमर्हति त्द्दत्प्रद्योतनादेः समत्वश्रवणात्। तथा हि - “तस्य हैतस्य हदयस्याग्रं प्रद्योतते तेन प्रद्योतेनैष आत्मा निष्क्रामति चक्षुषो वा मूर्ध्नो वा ऽन्येभ्यो वा शरीरदेशेभ्यः” इति श्रूयते। अयमर्थः। वाङ्मनसि संपद्यत इति क्रमेण सजीवं लिङ्गशरीरं शक्त्यवशेषं परमात्मनि यदा लीयते तदा पूर्वजन्म समाप्तं भवति। अथ जन्मान्तराय तल्लिङ्गं पुनर्हृदये प्रादुर्भवति। तस्मिन्नवसरे हृदयाग्रेऽवस्थितस्य लिङ्गस्य गन्तव्यभाविजन्मालोचनात्मकोऽन्त्यप्रत्ययत्वेन लोके प्रसिद्धः कश्चित्प्रद्योतो भवति तेन युक्तः सन्नाडीभ्यो निर्गच्छतीति। एतच्च सर्वेषां समानम्। तस्मान्नोपासकस्येतरेभ्यो विशेष इति प्राप्ते ब्रूमः – मूर्धन्ययैव नाड्योपासको निर्गच्छतीतराभ्य एव नाडीभ्य इतरे। कुतः। उपासकेन मूर्धन्यनाड्याश्चिन्तितत्वात्सगुणब्रह्मविद्यासामर्थ्याच्च। श्रुत्यन्तरे चायमर्थः स्पष्टमवगभ्यते –
“शतं चैका च हृदयस्य नाड्यस्तासां मूर्धानमभिनिःसृतैका।
तयोर्ध्वमायन्नमृतत्वमेति विष्वङ्ङन्या उत्क्रमणे भवन्ति” इति॥

अन्या नाड्य उत्क्रमणाय युज्यन्ते न त्वमृतत्वप्राप्तय इत्यर्थः। तस्मादस्त्युपासकस्य विशेषः”।
अस्मान्मूर्धन्यनाडीनिष्क्रमणरूपाद्विशेषात्प्राचीनो योऽयमुत्कान्तिप्रकारस्तत्र शाखान्तरवाक्योदाहरणेन पञ्च विचाराः प्रवृत्ताः। तद्वाक्यं च च्छन्दोगैराम्नायते - “अस्य सोम्य पुरषस्य प्रयतो वाङ्मनसि संपद्यते। मनः प्राणे। प्राण-
* तदोकोग्रज्वलनं तत्प्रकाशितद्वारो विद्यासामर्थ्यात्तच्छेषगत्यनुस्मृतियोगाच्च हार्दानुगृहीतः शाताधिकया। अ. ४ पा. २ अ. ९. सू. १७।
१ ख. साम्ये को विशोषोऽन्यस्य नि। २ घ. अस्याय।

[[519]]

स्तेजसि। तेजः परस्यां देवतायाम्” इति। तत्र म्रियमाणस्य पुरुषस्य वागुपलक्षितानां दशेन्द्रियाणां मनसि स्वरूपप्रविलयो न भवति किंतु वृत्तिमात्रप्रविलय इत्येको विचारः। तस्य च मनसः प्राणे वृत्तिप्रविलय इति द्वितीयः। तस्य च प्राणस्य स्वत्मनि जीवे वृत्तिप्रविलय इममात्मानमन्तकाले सर्वे प्राणा अभिसमायन्तीति बृहदारण्यकवाक्यादिति तृतीयः। सेयं वृत्तिप्रविलयरूपो-त्क्रान्तिर्नाडिनिष्क्रमणरूपमार्गोपक्रमपर्यन्ता धर्माधर्मप्रवृत्तस्योपासकस्य तत्त्वज्ञानिनश्च त्रयाणामेतेषां समानैव न तु विषमेति चतुर्थः। बाह्मेन्द्रियमनःप्राणा यस्मिञ्जीवात्मनि वृत्त्या प्रविलीयन् स जीवात्मा यस्मिंस्तेजःप्रधाने भूतपञ्चके वृत्त्या प्रविलीयते तद्भूतपञ्चकं ब्रह्मतत्त्वानभिज्ञस्य पुरुषस्य परमात्मनि वृत्त्यैव प्रविलीयते न तु स्वरूपेणेति पञ्चमः। एवमेतैः पञ्चभिर्विचारैः सर्वसाधारणोत्क्रान्तिर्विचारिता। अत्र परमात्मनि योऽयं पञ्चभूतरूपलिङ्गशरीरप्रविलयस्तेन पूर्वजन्म समाप्तम्। अथोपासकस्य ब्रह्मलोकप्राप्तये मूर्धन्यनाडीनिष्क्रमणरूपो विशेषो विचारितः। स चात्रान्तरेण तालुके इत्यारभ्य व्यपोह्य शीर्षकपाले इत्यन्तेन समाम्नातः। तच्च ब्रह्मलोकप्राप्तिपर्यन्तस्य मार्गस्योपलक्षणां द्रष्टव्यम्। तस्मिंश्च मार्गे शाखान्तरवाक्योदाहरणेन षड्विचाराः प्रवृत्ताः। तत्र च्छन्दोगाः - “अथ यत्रैतदस्माच्छरीरादुत्क्रामत्यथैतैरेव रश्मिभिरूर्ध्वं आक्रमते” इति वाक्येन मूर्धन्यनाड्या निष्क्रान्तस्याऽऽदित्यरश्मिसंबन्धमामनन्ति। तत्राहर्मृतस्य तत्संभवे-ऽपि नाडीरश्मिसंबन्धस्य यावद्देहभावित्वादस्ति रश्मिप्राप्तिरिति प्रथमो विचारः। एतस्मिन्नादित्यरश्म्यादिक उत्तरमार्ग उत्तरायणश्रवणाद्दक्षिणायने मृतस्योपासकस्य विद्याफलं नास्तीति पूर्वपक्षीकृत्योत्तरायणशब्देन तदभिमानिदेवताया विवक्षितत्वात्फलमस्तीत्युक्तम्। सोऽयं द्वितीयः। छन्दोगबृहदारण्यकयोः “तेऽर्चिषमभिसंभवन्ति” इत्यादिना पञ्चाग्निविद्यायामर्चिरादिको मार्ग आम्नातः। विद्यान्तरे तु वाजसनेयिभिः “स वायुमागच्छति” इत्यादिना वाय्वादिकः पठितः। पर्यङ्कविद्यायां कौषीतकिभिः - “स एतं देवयानं पन्थानमापद्याग्निलोकमागच्छन्ति” इत्यग्निलोकादिकः पठितः। तस्मादुत्तरमार्गो नानाविध इति पूर्वपक्षीकृत्य वाय्वग्निलोकादीनामेकस्मिन्नेव मार्गे पर्वविशेषत्वेनान्वयसंभवादेक एवार्चिरादिको मार्ग इत्युक्तः (क्तम्?)। सोऽयं तृतीयः। कौषीतकिप्रोक्तस्य वायुलोकस्य मार्गमध्ये संनिवेशासंभवमाशङ्क्य बृहदारण्यके वायुप्रत्तेन मार्गेणाऽऽदित्यादिप्राप्तिश्रवणादादित्यादर्वाग्वायोः संनिवेश उक्तः। सोऽयं चतुर्थः। तथा कौषीतकिप्रोक्तानां वरुणेन्द्रप्रजापतिलोकानां मार्गमध्ये संनिवेशासंभवमाशङ्क्य विद्युद्वरुणयोर्वृष्टिद्वारा संबन्धसंभवाद्विद्युल्लोकादूर्ध्वं
१ ख. प्रल। २ क. ख. ङ. स्य त्वात्म। ३ क. ग. घ. ङ. प्रल।

[[520]]

वरुणलोकस्याऽऽगन्तूनामन्ते संनिवेश इति न्यायेनेन्द्रप्रजापतिलोकयोर्वरुणलोकादूर्ध्व संनिवेश इत्युक्तम्। सोऽयं पञ्चमः। तस्मिन्मार्गे श्रुतानामर्चिरादीनां मार्गचिह्णत्वं भोगभूमित्वं च निराकृत्याऽऽतिवाहिकदेवत्वमुक्तम्। सोऽयं षष्ठः। एतैः षड्भिर्विचारैर्निर्णीतो यो मार्गस्तस्य मार्गस्य ब्रह्मतत्त्वावबोधब्रह्मोपासनयोः साधारणत्वमाशङ्क्योपासनविषय एवायं मार्ग इति निर्णीतम्। उपासनेष्वपि यत्र मार्गश्रवणं तत्रैवेत्याशङ्क्य सर्वोपासनसाधारणत्वं मार्गस्य निर्णीतम्। तेन मार्गेणोपासकस्य ब्रह्मप्राप्तिर्भवति। “तत्पुरुषोऽमानवः स एनान्ब्रह्म गमयति” इत्यमानवेन विद्युल्लोकवर्तिना पुरुषेण ब्रह्मप्रापणस्योक्तत्वात्। तत्र परब्रह्मैव प्राप्यमित्याशङ्क्य परब्रह्मणि गत्यसंभवाल्लोकविशेषरूपं कार्यमेव ब्रह्मोपासकेन प्राप्यमिति निर्णीतम्। एवं कार्यब्रह्मलोकप्राप्तिः प्रतीकोपासकानामप्यस्तीत्याशङ्क्य ब्रह्मोपासकानामेव नेतरेषामिति निर्णीतम्। योऽयमर्चिरादिमार्गेण प्राप्यो ब्रह्मलोकः स एव “भूरित्यग्नौ प्रतितिष्ठति” इत्यारभ्य “विज्ञानपतिः” इत्यन्तया श्रुत्या प्रपञ्च्यते। तत्र ब्रह्मलोकप्राप्तौ सत्यां व्यष्ट्यभिमानः समष्ट्यभिमानश्चेत्युभयं संपद्यते। तयोर्मध्ये व्यष्ट्यभिमानेनाग्निवाय्वादित्यादिदेवतानां तादात्म्यं प्राप्य तदीयेष्वैश्वर्येषु प्रतितिष्ठति। समष्ठ्यभिमानेन तु भूलोकाद्यधिष्ठातृब्रह्मरूपो भूत्वा स्वाराज्यमाप्नोति। तथाविधब्रह्मरूपत्वसिद्धयर्थमेव ब्रह्मलोकगामिनं योगिनं प्रति कौषीतकिनः पर्यङ्कविद्यायामेवमामनन्ति - “तं पञ्च शतान्यप्सरसां प्रतिधावन्ति शतं चामरहस्ताः शतं मालाहस्ताः शतमाञ्जनहस्ताः शतं वासोहस्ताः शतं फलहस्तास्तं ब्रह्मालंकारेणलं कुर्वन्ति।” स ब्रह्मालंकारेणालंकृतो ब्रह्म विद्वान्ब्रह्मैवाभिप्रैति” इति। तदिदं ब्रह्मप्राप्तिलक्षणं स्वाराज्यमेव विविच्य चतुर्भिर्विचारैर्निर्णीतम्। ब्रह्मलोकवासिनो योगिनो भाग्यवस्तुसंपादने मनुष्यलोकवासिवद्ब्रह्मसाधनमपेक्षितमित्याशङ्क्य संकल्पमात्रस्य तत्सा [ध] नत्वं निर्णीतम्। सोऽयं प्रथमो विचारः। तस्य संकल्पमात्रेण भोग्यजातं सृष्टवतो योगिनो भोगाधिष्ठानस्य देहस्य भावाभावौ श्रुतिद्वयप्रोक्तौ पुरुषभेदेन व्यवस्थितावित्याशङ्क्यैकस्यैव पुरुषस्यैच्छिकौ देहभावाभावाविति निर्णीतम्। सोऽयं द्वितीयः। यदाऽयं योगी स्वेच्छया युगपदेव बहून्देहान्सृजति तदानीं तेष्वेक एव देहो जीवात्मोपेत इतरे तु तद्रहिता इत्याशङ्क्यैकस्य चित्तानुवर्तिभिः पृथगेव जीवात्म-भिरुपेतातास्ते सर्वे देहा इति निर्णीतम्। सोऽयं तृतीयः। तस्य योगिनो भोग्य-वस्तुदेहजीवत्मनां सृष्टिः संकल्पमात्रेण यथा भवति तथैवाऽऽकाशादिपञ्चमहाभूतानां भौतिकस्य ब्रह्माण्डादेर्जगतश्च सृष्टिरस्तीत्याशङ्क्यानादेर्नित्यसिद्धस्य परमेश्वरस्यैव जगत्स्रष्टृत्वं न तु योगिन इति निर्णीत्म्। सोऽयं चतुर्थः। तैरेतैश्चतुर्भिर्विचारैर्निर्णीतं स्वाराज्यं प्राप्तवतो योगिन-
1. ख. ङ. गन्तुकाना। २. क. ख. घ. ङ. न्ते नि। ३ ख. ग. अतान्त्र। ४ ग. विधाधिष्टातृव्र। ५ क. ग. घ. चूर्णहस्ताः। ६ ख. तमञ्च। ७ ग त स्वर्णह। ८ ख. नुवृत्तिभिः।

[[521]]

स्तस्मिन्नेतद्ब्रह्मलोके निर्गुणब्रह्मतत्त्वसाक्षात्कारे सति ब्रह्मलोकस्यावसाने विदेहकैवल्यं भवतीति। अयमर्थ एतत्ततो भवतीत्यादिना समाम्नातः। एतदेवाभिप्रेत्य भगवता व्यासेनापि सूत्रितम् - “कार्यात्यये तदध्यक्षेण सहातः परमभिधानात्” [ब्र. सू. अ. ४ प. ३ सू. १०] इति। कार्यस्य ब्रह्मलोकस्यात्यये प्रलये सत्यत ऊर्ध्वं तल्लोकाध्यक्षेण चतुर्मुखेन(ण) ब्रह्मणा सह परं ब्रह्म प्राप्नोतीति श्रुतिस्मृत्योस्तथाऽभिधानात्।
“वेदान्तविज्ञानसुनिश्चितार्थाः संन्यासयोगाद्यतयः शुद्धसत्त्वाः।
ते ब्रह्मलोके तु परान्तकाले परामृतात्परिमुच्यन्ति सर्वे। इति श्रुतिः।
“ब्रह्मणा सह ते सर्वे संप्राप्ते प्रतिसंचरे।
परस्यान्ते कृतात्मानः प्रविशन्ति परं पदम्”। इति स्मृतिः।
तदेवं ब्रह्मोपासकस्य ब्रह्मलोकप्राप्तिपूर्विका क्रमभुक्तिर्भवतीति स्थितम्॥
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधव- विद्यारण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये सप्तमप्रपाठके सांहित्यामुपनिषदि षष्ठोऽनुवाकः॥६॥

________________________

### ०७ 
अथ सप्तमे सप्तमोऽनुवाकः।
________________________

षष्ठेऽनुवाके मनोमयत्वादिगुणविशिष्ठस्य ब्रह्मण उपासनमुक्तम्। तस्य ब्रह्मणश्चक्षुर्गम्यगुणविशेषाभावेनोत्तमाधिकारिविषयत्वान्मन्दाधिकारिणं प्रति चक्षुर्गम्यगुणोपेतब्रह्मोपासनं सप्तमेऽनुवाकेऽभिधीयते। तत्र प्रथममाधिभौतिकं गुणपञ्चकत्रयं दर्शयति –
पृ॒थि॒व्य॑न्तरि॑क्षं॒ द्यौर्दिशो॑ऽवान्तरदि॒शाः। अ॒ग्निर्वा-
युरा॑दि॒त्यश्चन्द्रमा॒ नक्ष॑त्राणि। आप॒ ओष॑धयो॒ वन॒-
स्पत॑य आका॒श आ॒त्मा। इत्य॑धिभू॒तम्, इति।

पृथिव्यादिकं लोकपञ्चकम्। अग्न्यादिकं देवतापञ्चकम्। आप इत्यादिकं द्रव्यपञ्चकम्। तत्राऽऽत्मशब्देन समष्टिरूपो विराट्पुरुष उच्यते। इत्येवमुक्तं पञ्चकत्रयमधिभूतमहंप्रत्ययग्राह्मेभ्यो वक्ष्यमाणेभ्यः प्राणादिभ्यो व्यतिरि-क्तानीदंप्रत्ययग्राह्याणि पृथिव्यादीनि भूतान्याश्रित्य वर्तत इत्यधिभूतम्। भूतविषयमुपासनमुक्तमित्यर्थः।
१ग. ष्टेनानुवाकेन म। २ ग. दिशः अ। ३ क. ग. घ.ङ. दि. द्र।
६६

[[522]]

वक्ष्यमाणेनासंकीर्णत्वायोक्तं विभज्य प्रतिज्ञापुरःसरमन्यत्पञ्चकत्रयं दर्शयति –
अथाध्या॒त्मम्। प्रा॒णो व्या॒नो॑ऽपा॒न उ॑दा॒नः संमा॒नः। चक्षुः॒
श्रोत्रं॒ मनो॒ वाक्त्वक्। चर्म॑ मा॒ꣳस ꣳ स्नावास्थि॑ म॒ज्जा, इति।

अथ भूतविषयपञ्चकत्रयकथनानन्तरमध्यात्ममात्मविषयपञ्चकत्रयमभिधीयत इति शेषः। यस्मिन्देहेन्द्रियादिसंघाते शास्त्रसंस्काररहितस्य जनस्याहमिति बुद्धिः सोऽयं लोकप्रसिद्ध आत्मा तमधिकृत्य यदुपासनं वर्तते तदध्यात्मम्। देहमध्यवर्तिन एकस्यैव वायोः प्राणादयः पञ्च वृत्तिभेदाः। अत एव प्राणविचारे भगवता व्यासेन सूत्रितम् - “पञ्चवृत्तिर्मनोवद्व्यपदिश्यते” [ब्र. सू. अ. २ पा. ४ सू. १२] इति। तासां च वृत्तीनां स्थानभेदः पूर्वैरुदाहृतः –
“हृदि प्राणो गुदेऽपानः समानो नाभिसंस्थितः।
उदानः कण्ठदेशे स्याद्व्यानः सर्वशरीरगः” इति।

तदेतद्वायुपञ्चकम्। चक्षुरादिकमिन्द्रियपञ्चकम्। चर्मादि धातुपञ्चकम्। स्नावशब्देन वसाऽभिधीयते। यदेतदधिभूतपञ्चकत्रयं यच्चाध्यात्मपञ्चकत्रयं तेनोभयेन ब्रह्मण उपाधिभूतं कृत्स्नं जगदभिधीयते। तदेतज्जगदुपाधिविशिष्टं ब्रह्मस्वरूपमुपासितव्यम्।
अथार्थवादेनोपास्तौ विधिमुन्नयति –
ए॒तद॑धिवि॒धाय॒ ऋषि॒रवो॑चत्। पाङ्क्तं॒ वा इ॒द ꣳ
सर्व॑म्। पाङ्क्तेनै॒व पाङ्क्त॑ ꣳ स्पृणो॒तीति (१), इति।
सर्व॒मेकं च॥
इति कृष्णयजुर्वेदीयतैत्तिरीयारण्यके सप्तमप्रपाठके
सप्तमोऽनुवाकः॥७॥
ऋषिरतीन्द्रियस्य शास्त्रार्थस्य द्रष्टा कश्चिन्मुनिरेतत्पृथिव्यन्तरिक्षादिकमु-पास्यस्वरूपमधिविधायाधिकं साक्षात्कारपर्यन्तं यथा भवति तथोपास्य स्वानुभवेन सर्वात्मकं विराड्रूपं प्राप्य स्वानुभवसिद्धमर्थं शिष्येभ्यः प्रोक्तवान्। किमुक्तवानिति तदभिधीयते- इदं प्रतीयमानं सर्वं जगद्विराड्रूपं पाङ्क्तं पक्तिच्छन्दसः संबन्धि। वैशब्देन तत्प्रसिद्धिरुच्यते पङ्क्तिश्छन्दः पञ्चसंख्योपेतम्। तथा जगदपि पञ्चसंख्योपेतम्। पञ्चीकृतपञ्चमहाभूतानि तत्कार्यं च सर्वं विराडित्युच्यत इति संप्रदायविद्भिरभिधानात्। तथा
१ क. ख. ङ. नुभावे।

[[523]]

सति जगतः पङ्क्तिच्छन्दसा सह सादृश्यलक्षणस्य संबन्धस्य विद्यमानत्वात्पाङ्क्तत्वम्। तथा पृथिव्याद्युपासनमपि पञ्चकैरुपेतत्वात्पाङ्क्तम्। तेन पाङ्क्तेनैवोपासनेन पाङ्क्तं विराड्रूपमुपासकः स्पृणोति प्रीणयति प्राप्नोतीत्यर्थः। एतेनार्थवादेन पाङ्क्तरूपविराट्प्राप्तिकाम एवमुपासीतेति विधिरुन्नीयते। सत्यां च विराट्प्राप्तौ तत्त्वज्ञानोत्पत्तिद्वारा क्रममुक्तिः पूर्वोक्तन्यायेनावगन्तव्या॥
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्यार-ण्यपरमेश्वरसंबन्धिवेदार्थप्रकाशे कृण्णयजुर्वेदीयतैत्तिरीयारण्यकभाष्ये सप्तमप्रपाठके सांहित्यामुपानिषदि सप्तमोऽनुवाकः॥७॥

________________________

### ०८ 
अथ सप्तमेऽष्टमोऽनुवाकः।
________________________

सप्तमे स्थूलदर्शिनो मन्दस्य स्थूलरूपपृथिव्याद्युपाधिकब्रह्मोपासनमुक्तम्। पूर्वस्मिन्ननुवाके षष्ठे किंचित्सूक्ष्मदर्शिनो मध्यमस्य सुक्ष्मरूपमनआद्युपाधिकब्रह्मोपसनमुक्तम्। अथोत्तमाधिकारिणोऽष्टमानुवाके वेदान्तप्रतिपाद्यप्रणवाभिधेयशुद्धब्रह्मोपासनमुच्यते। तत्रोपास्यस्वरूपं दर्शयति -
ओमिति॒ ब्रह्म॑, इति।
ओंकारः परमात्मनो वाचकः। तथा च पतञ्जलिप्रोक्तं योगसूत्रं पूर्मेवोदाहृतम् - “तस्य वाचकः प्रणवः” इति। इतिशब्दोऽर्थान्तरव्यावृत्त्यर्थः। ओमित्यनेनैव शब्देन प्रतिपाद्यं यद्ब्रह्म तदेवात्रोपास्यं वस्तु। न ह्यत्र मनाद्युपाधि पृथिव्याद्युपाधि वा चिन्तनीयम्। वाचकर्मोकारमुच्चारयन्वाच्यं ब्रह्मोपासीतेत्यर्थः।
ओंकारस्य ब्रह्मवाचकत्वयोग्यतां दर्शयति -
ओमिती॒द ꣳ सर्वम्, इति।
ओमत्येतस्मिन्नेवाक्षरे शब्दरूपमर्थरूपं चेदं सर्वे जगदन्तर्भूतम्। तद्यथा शङ्कुनेत्यादिश्रुत्या शब्दान्तर्भाव आम्नातः। तस्य वाक्तन्तिरित्यादिश्रुत्या शब्दद्वारेणार्थान्तर्भावोऽप्याम्नातः। एतच्च सर्वं यश्छन्दसामृषभ इत्यत्र विश्वरूपपदव्याख्याने प्रपञ्चितम्। तथा सति प्रणवस्य सर्वात्मकत्वेन सर्वात्मकब्रह्मवाचकत्वयोग्यता संभवति।
ओंकारस्य सर्वसंबन्धं केषुचिद्वैदिकव्यवहारेषूदाहृत्य प्रदर्शयति -
ओमित्ये॒तद॑नुकृति ह स्म॒ वा अ॒प्यो श्रा॑वयन्ति। ओमिति॒
सामा॑नि गायन्ति। ओ ꣳ शोमिति॑ श॒स्त्राणि॑ श ꣳसन्ति। ओमि-
________________________
१ घ. न त्वत्र

[[524]]

त्य॑ध्व॒र्युः प्र॑तिग॒रं प्रति॑गृणाति। ओमिति॒ ब्रह्मा॒ प्रसौ॑ति। ओमि-
त्य॑ग्निहो॒त्रमनु॑जानाति। ओमिति॑ ब्राह्म॒णः प्र॑व॒क्ष्यन्ना॑ह॒, - इति।
दर्शपूर्णमासादियोगेषु यजुर्वेदोक्तकर्मानुष्ठायिनोऽध्वर्यवो यस्मिन्काल आग्नीध्रं प्रत्याश्रावयेति प्रैषमन्त्रं प्रयुञ्जते तदानीमो श्रावयेति मन्त्रं पठन्ति। अत एवाऽऽपस्तभ्ब आकारादिमोकारादिर्मोकारादिं च तं मन्त्रं विकल्पेनोदाजहार - "आ श्रावयो श्रावयों श्रावयेति श्रावयति" इति। तेषु पक्षेषु द्वितीय ओकारादिपक्षोऽत्र श्रुत्योदात्द्दतः। मन्त्रगत ओकार आग्नीध्रसंबोधनार्थः। हे आग्नीध्र देवान्प्रति हविष्प्रदानावसरं श्रावयेति मन्त्रार्थः। तस्मिन्मन्त्रे यदेतदोकारोच्चारणं तदेतदोमित्येतदनुकृति भवति। प्रणवे मकारात्पूर्वभागरूपो य ओकारस्तस्यानुकृतिरनुकरणं सादृश्यसंपादनं तद्यस्मिन्नुच्चारणे तदिदमोमित्येतदनुकृति । प्रसिद्धिद्योतनार्था ह स्म वा इति त्रयो निपाताः। प्रणवभागसादृश्यमोकारे प्रसिद्धमित्यर्थः। अपशब्दो वक्ष्यमाणोदाहरणसमुच्चयार्थः। अध्वर्यवोऽप्योकारेण प्रणवभागेनैवाऽऽश्रावयन्ति। तथा सामगा उद्गातारोऽपि प्रणवोच्चारणपुरःसरमेव सामगानं कुर्वन्ति। बह्वृचा होतारोऽपि प्रणवोच्चारणेर्नो शोमिति शब्दोच्चारणेनैव शस्त्राणि निष्केवल्यप्रउगादिनामकानि पठन्ति। तथा हि - शस्त्रशंसनस्याध्वर्यु प्रत्यनुज्ञां याचमाना होतारोऽनेन मन्त्रेण याचन्तोऽध्वर्यो शोंसावो-मिति तत्राऽऽदौ शोमिति शब्दोऽन्ते च प्रणव इत्युभयं दृश्यते। तदिदमभिलक्ष्यों शोमिति शस्त्राणि शंसन्तीत्याम्नातम्। हेऽध्वर्यो होतारो वयं किंशंसनं कुर्म इत्यनुज्ञापनं मन्त्रस्यार्थः। यदा होता शस्त्राणि शंसति तदानीमध्वर्युः शंसितारं होतारं प्रति प्रोत्साहनद्योतकं शब्दमुच्चारयति। सोऽयं शब्दः प्रतिगर इत्युच्यते। तं प्रतिगरं यदा प्रतिगृणात्युच्चारयति य(त)दानीमोमिति प्रयुङ्क्ते। तदिदमापस्तम्बो विस्पष्टमाह - "ऋतुपात्रं धारयमाणः सदोबिले प्रत्यङ्तिष्ठन्प्रतिगृणाति प्रह्णो वोऽथा मोद इवेत्यर्धर्चेष्वोऽथा मोद इवेत्यवसानेषु प्रणव एवान्ते" इति। शस्त्रमध्य एकस्या ऋचः पूर्वार्धे समाप्ते सत्यध्वर्युरोऽथा मोद इवेत्येतं प्रतिगरं प्रयुङ्क्ते। ओकारेण होता संबोध्यते। हे होतरथार्धर्चशंसनानन्तरमस्माकं मोद इव हर्ष एव संपन्न इत्यर्थः। ऋचोऽवसाने सति प्रतिगरादौ प्रणवः प्रयोक्तव्यः। स च शस्त्रशंसनस्याङ्गीकारे वर्तते। कृतेस्नस्य शस्त्रस्यावसाने सत्यङ्गिकारार्थः प्रणव एव प्रयोक्तव्यः। अतः प्रतिगरेऽपि प्रणवोऽनुवर्तते। वेदत्रयोक्तप्रयोगज्ञर्त्विग्ब्रह्मा, स च यदा प्रोक्षणादिक्रियास्वन्यानृत्विजः प्रेरयति तदानीर्मो
________________________
* ओमित्येतत्प्राग्वर्तिन ओकाररस्यानुकरणमित्युक्त्यैकदेशविकृतमन-नन्यवत्प्रकृतिवदनुकरणमितिन्यायाभ्यां तस्मिन्पर ओमाङोरिति पररूपमिति सूचितम्।
________________________
१ क. ग. ड. वयोमाश्रा। २ क. ङ. ओकार। ३ क. ख. घ. ङ. सरे श्रा। ४ क. स्र, म. ङ. तद्वद्य। ५ ङ तदेतदोमि॰। ६ ख. ग. नाय ह।

[[525]]

प्रोक्षेत्येवं प्रणवपुरःसरमेव प्रसौति प्रेरयति। अग्निहोत्रहोमेऽध्वर्युर्होमद्रव्यं क्षीरं तत्पात्रादग्निहोत्रहवणीनामके पात्रे यदा स्रुवेणोन्नयति तदानीमोमुन्नेप्यामि हव्यं देवेभ्य इत्यादिमन्त्रेण यजमानं प्रत्यनुज्ञां याचते। स च यजमान ॐकारेणानुज्ञां प्रयच्छति। तथा च सूत्रकार आह - "ओमुन्नयेत्युच्चैरनुजानाति" इति। तथा ब्रह्मयज्ञं चिकीर्षुर्ब्राह्मणो ब्रह्मयज्ञनामकस्य प्रवचनस्याऽऽदौ प्रणवं प्रयुङ्क्ते। तथा च ब्रह्मयज्ञप्रकरणे समाम्नातम् - "दक्षिणोत्तरौ पाणी पादौ कृत्वा सपवित्रावोमिति प्रतिपद्यते" इति। प्रतिपद्यते ब्रह्मयज्ञं प्रारभत इत्यर्थः।
तदेवं वैदिकैरुदाहरणैरोंकारव्याप्तिः प्रपञ्चिता। अथ फलकथनव्याजे-नोपासनविधिमुन्नयति-
ब्रह्मोपा॑प्नवा॒नीति॑। ब्रह्मैवोपा॑प्नोति (१), इति।
ओं दश॥
इति कृष्णयजुर्वेदीयतैत्तिरीयारण्यके सप्तमप्रपाठकेऽ- ष्टमोऽनुवाकः॥८॥

यः पुमान्ब्रह्म प्राप्नवानीति कामयते स पुमानोमित्यनेन शब्देन वाच्यं ब्रह्मोपासीत तेनोपासनेन ब्रह्म प्राप्नोत्येव।
अथ मीमांसा - अत्रैतच्चिन्तनीयम्। ओमिति ब्रह्मेतिवाक्ये किर्मोकारे प्रतीके ब्रह्मदृष्टिर्विधीयते किंवोपास्यं ब्रह्मोमित्यनेन विशेषणेन विशेष्य्त इति। तत्र य ओमिति शब्दस्तद्ब्रह्मेत्येवमोंकारप्रतीकमाधारत्वेनोद्दिश्य तत्र ब्रह्मदृष्टिर्विधीयते। तथा सत्युद्देश्यविधेययोः क्रमनिर्देशस्योपपन्नत्वादिति प्राप्ते ब्रूमः - उद्गीथन्यायेनात्रोंकारस्य विशेषणत्वं द्रष्टव्यम्। स च न्यायस्तृतीयाध्यायस्य तृतीयपादे *दर्शितः-
"किमध्यासोऽथ वा बाध ऐक्यं वाऽथ विशेष्यता।
अक्षरस्यात्र नास्त्येकं नियतं हेत्वभावतः॥
वेदेषु व्याप्त ओंकार उद्गीथेन विशेष्यते।
अध्यासादौ फलं कल्प्यं संनिकृष्टांशलक्षणा॥
"ओमित्येतदक्षरमुद्गीथमुपासीत" इत्यक्षरोद्गीथयोः सामानाधिकरण्यं श्रूयते। तत्र चतुर्धा संशयः। तथा हि - "नाम ब्रह्मेत्युपासीत" इत्यत्र नामनि ब्रह्मदृष्ट्यध्यासाय सामानाधिकरण्यं श्रुतम्। तथा बाधादिष्वप्युदाह्रियते - "यश्चोरः स स्थाणुः" इति चोरत्वस्य बाधः। "यो जीवस्तद्ब्रह्म" इत्येकत्वम्। "यन्नीलं तदुत्पलम्" इति विशे-
________________________
* व्याप्तेश्च समञ्जसम्। अ॰ ३ पा॰ ४सू॰ ९।
________________________
१ क. ध. वणिना। २ ग. न्ब्रह्मोपाप्र। ३ ग. न्ब्रह्मोपाप्र।

[[526]]

ष्यता। अतोऽक्षरस्य चतुर्धा संदेहे सतीदमेवेत्यध्यवसायो नास्ति नियामकस्य हेतोरभावादिति प्राप्ते ब्रूमः - अक्षरस्योद्गीथेन विशेष्यता नियन्तुं शक्यते। ओंकार ऋग्यजुःसामसु त्रिषु पठ्यते। तत्र कस्योपास्यत्वमित्यपेक्षायामुद्गीतभागगतस्य न त्वितरस्येति सामवेदगतस्य विशेषणीयत्वात्। अध्यासबाधैक्यपक्षेषु फलमपि कल्पनीयं प्रसज्येत। स्वतन्त्रोपासनत्वेन फलस्याऽऽकाङ्क्षितत्वात्। विशेषणपक्षे तु वक्ष्यमाणरसतमत्वादिगुणोपासनाय प्रतीकत्वेनोंकार उद्गीथेन विशेष्यते न तु स्वतन्त्रमुपासनम्। तदा न पृथक्कल्पनीयं फलम्। ननूद्गीथशब्दः कृत्स्नभक्तिवाचकः। ओंकारस्तु तदवयवः। अत ओंकारं विशेषयितुमुद्गीथशब्दे तदंशलक्षणा स्वीकरणीया स्यात्। बाढम्। तथाऽप्यध्यासपक्षात्समीचीनो विशेषणपक्षः। अध्यासपक्षे तु यथा विष्णुशब्दः स्वार्थ सर्व परित्यज्यार्थान्तरभूतां शिल्पिप्रतिमां लक्षयति। तथो-द्गीथशब्दोऽपिति विप्रकर्षः। अंशलक्षणायां तु स्वार्थैकदेशस्यैव परित्याग इति संनिकर्षः। ओंकारादितरदक्षरजातं यदस्ति सोऽयं परित्यक्तव्यस्तदेकदेशः। तस्माद्वेदान्तरगर्तोकारव्यावृत्त्यर्थमुद्गीथावयवत्वेनेदमक्षरं विशेष्यते"।
अनेन न्यायेनात्रापि ब्रह्मशब्देन मनोमयत्वादिगुणकं पृथिव्यादिगुणकं शुद्धं चेति त्रिविधब्रह्मप्राप्तौ सत्यां सगुणत्वं व्यावर्त्य शुद्धब्रह्मसमर्पणार्थमोमिति विशेषणम्। ओमित्यनेनैव वाचकेन शब्देन वाच्यं यत्परं ब्रह्म तदुपासितव्यमित्युक्तं भवति। प्रतीकपक्षे त्वोंकारस्य शब्दात्मकस्य ब्रह्मदृष्ट्योपासनायां शब्दोपासनमेव स्यान्न तु ब्रह्मोपासनम्। तथा सति प्रतीकोपासकस्य ब्रह्मलोकप्राप्तिरेव तावन्न संभवति। कुतो ब्रह्मतत्त्वप्राप्तिः। तदभावे च ब्रह्मलोकप्राप्तिर्ब्रह्मतत्त्वज्ञानद्वारेण विदेहमुक्तिलक्षणा ब्रह्मप्राप्तिश्चोपपद्यते। तस्मादोंकारवाच्यत्वेन ब्रह्मतत्त्वं विशेषणीयम्। ननु ब्रह्मतत्त्वस्य प्रमाणजन्यं वेदनमेव संभवति न तूपासनम्। अत एव दहरशाण्डिल्यादिविद्यासु सर्वत्र सगुणस्यैव ब्रह्मण उपासनं विधीयते। न तु क्कचिदपि शुद्धस्य ब्रह्मतत्त्वस्य। किंच वेदान्तवाक्येन शुद्धे ब्रह्मतत्त्वेऽवगते सति कृतकृत्यत्वान्नानेनोपासनेन किंचित्प्रयोजनमस्ति। नापि ब्रह्मविदां कर्तृत्वेऽपगते सत्युपासकत्वं संभवतीति। नायं दोषः। द्विविधं हि वेदान्तवाक्यम्। अवान्तरवाक्यं महावाक्यं चेति। जगत्कारणब्रह्मणो यत्तात्त्विकं रूपं तस्य बोधकमवान्तरवाक्यम्। जीवब्रह्मणोस्तादात्म्यबोधकं महावाक्यम्। तत्र महावाक्येन तादात्म्यं विदितवतस्त्वदुक्तरीत्या प्रयोजनाभाव उपासकत्वाभावश्च भवतु नाम। यस्त्ववान्तरवाक्यमात्रेण जगत्कारणस्य तत्त्वमात्रं बुध्यते तस्य तावता कर्तृत्वानपायादुपासकत्वं संभवति। प्रयोजनं च ब्रह्मलोकप्राप्तिर्ब्रह्मतत्त्वा-
________________________
१ क. ख. ङ. ब्देन तदंशे ल। २ घ. विदः क।

[[527]]

वबोधे विदेहमुक्तिलक्षणं संभाव्यते। तस्मात्तादृशः पुमान्ब्रह्मतत्त्वमुपासीत। अत एवोत्तरतापनीयोपनिषदि निर्गुणब्रह्मतत्त्वविषयाण्येव बहून्युपासनानि विहितानि। स्मृतिश्च ब्रह्मतत्त्वध्यानं विदधाति -
"उपपातकसंघेषु पातकेषु महत्सु च।
प्रविश्य रजनीपादं ब्रह्मध्यानं समाचरेत्"। इति।
तदेतद्ब्रह्मतत्त्वस्य ध्यानं प्रथमाध्यायस्य तृतीयपादे *चिन्तितम्।
"त्रिमात्रप्रणवे ध्येयमपरं ब्रह्म वा परम्।
ब्रह्मलोकफलोक्त्यादेरपरं ब्रह्म गभ्यते।
ईक्षितव्यो जीवघनात्परस्तत्प्रत्यभिज्ञया।
भवेद्धयेयं परं ब्रह्म क्रममुक्तिः फलिष्यति।

प्रश्नोपनिषदि श्रूयते - "यः पुनरेतं त्रिमात्रेणोमित्येतेनैवाक्षरेण परं पुरुषमभिध्यायीत" इति। तत्र ध्येयं वस्तु हिरण्यगर्भाख्यमपरं ब्रह्मोत परं ब्रह्मेति संशये सति ह्यपरमिति प्राप्तम्। कुतः। "स सामभिरुन्नीयते ब्रह्मलोकम्" इति कमलासनलोकप्राप्तिफलश्रवणात्परब्रह्मध्यानस्य परमपुरुषार्थत्वस्य ताव-न्मात्रफलत्वानुपपत्तेः। परं पुरुषमिति परब्रह्मविशेषणमपरस्मिन्नपि ब्रह्मण्युपपद्यते। तस्याप्यन्यापेक्षया परत्वादिति प्राप्ते ब्रूमः - परमेव ब्रह्माभिध्येयम्। कुतः। ईक्षितव्यस्य परस्य ध्येयत्वेन प्रत्यभिज्ञानात्। "स एतस्माज्जीवघनात्परात्परं पुरिशयं पुरुषमीक्षते" इति वाक्यशेषे श्रूयते। तस्यायमर्थः। य उपासनया ब्रह्मलोकं प्राप्तः स एतस्मात्सर्वजीवसमष्टिरूपादुत्कृष्टाद्धिरण्यगर्भादप्युत्कृष्टं सर्वप्राणिहृदयेशयं परमात्मानं पश्यतीति। तत्रेक्षितव्यो यः परमात्मा स एव वाक्योपक्रमे ध्यानविषयत्वेनाभिप्रेत इत्यवगभ्यते। परपुरुषशब्दाभ्यां तस्य प्रत्यभिज्ञानात्। न च ब्रह्मलोकमात्रमत्र फलं क्रममुक्तिसंभवात्। तस्माद्ब्रह्मैव ध्येयम्"।
तदेवं शुद्धब्रह्मतत्त्वस्याप्युपास्तिसंभवाद्ब्रह्मोपाप्नवानीत्येवं कामयमानः प्रणवमुच्चारयंस्तदर्थरूपं ब्रह्मतत्त्वमुपासीत। तेन चोपासनेन ब्रह्म प्राप्नोत्येव॥
इति श्रीमत्सायाणाचार्यविरचिते श्रीबुक्कणसाम्राज्यधुरंधरमाधवविद्या-रण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरोयारण्यकभाष्ये
सप्तमप्रपाठके सांहित्यामुपनिषद्यष्टमोऽनुवाकः॥८॥
________________________
________________________
* ईक्षतिकर्मव्यंपदेशात्सः। अ॰ १ पा॰ ३ अ॰ ४ सू॰ १३।

[[528]]

### ०९ 
अथ सप्तमे नवमोऽनुवाकः।
________________________

अष्टमेऽनुवाके शुद्धब्रह्मतत्त्ववाचिना प्रणवेन ब्रह्मोपासनमुक्तम्। तावतैव क्रममुक्तिलक्षणस्य पुरुषार्थस्य सिद्धत्वादुपासकस्य श्रुतिस्मृत्युदितनि-त्यकर्मवैयर्थ्यमाशङ्क्य नवमेऽनुवाके नित्यकर्मणामुपासनेन सह समुच्चयं विधत्ते -
ऋतं च स्वाध्यायप्रव॑चने॒ च। सत्यं च स्वाध्या-
यप्रव॑चने॒ च। तपश्च स्वाध्यायप्रव॑चने॒ च। दमश्च
स्वाध्यायप्रव॑चने॒ च। शमश्च स्वाध्यायप्रवचने॒
च। अग्नयश्च स्वाध्यायप्रव॑चने॒ च। अग्निहोत्रं च
स्वाध्यायप्रव॑चने॒ च। अतिथयश्च स्वाध्यायप्रव॑चने॒
च। मानुषं च स्वाध्यायप्रव॑चने॒ च। प्रजा च
स्वाध्यायप्रव॑चने॒ च। प्रजनश्च स्वाध्यायप्रव॑चने॒
च। प्रजातिश्च स्वाध्यायप्रव॑चने॒ च, इति।

यं कंचिदर्थं विवक्षुः पुरुषो मनसा तमर्थं यथावस्तु पर्यालोच्य तद्वाचकं शब्दमनुस्मरति। तदिदं मानसं यथावस्तु भाषणानुचितमृतमुच्यते । स्वाध्यायो नित्यमध्ययनम्। प्रवचनमध्यापनं ब्रह्मयज्ञो वा। न केवलमुपासनमेव मुक्तिकामेनानुष्ठेयम्। किं तर्हि यदृतमुक्तविधं तदप्यनुष्ठेयम्। तथा स्वाध्यायप्रवचने अप्यनुष्ठेये। उपासनेन सह समुच्चयार्थौ चकारौ। वाचा यथार्थभाषणं सत्यम्। अशनपरित्यागरूपं कृच्छ्रचान्द्रायणादिव्रतं तप इत्युच्यते। "तपो नानशनात्परम्" इति श्रुतेः। "यज्ञेन दानेन तपसाऽनाशकेन" इति श्रुत्यन्तरे तपसः पृथगेवानशनं निर्दिष्टमिति चेत्तर्हि तस्मिन्नशने सामर्थ्यरहितस्य धनदानं तपोऽस्तु। "एतत्खलु वाव तप इत्याहुर्यः स्वं ददाति" इति श्रुतेः। चक्षुरादीनां बाह्येन्द्रियाणां निषिद्धविषयेभ्यो निवर्तनं दमः। मनसो निषिद्धानुचिन्तनान्निवर्तनं शमः। आधानादिसंस्कारेण निष्पन्ना आहवनीयादयोऽग्नयः। आहिताग्नौ सायं प्रातश्चानुष्ठेयो होमोऽग्निहोत्रम्। अमावास्यादितिथिविशेषमनपेक्ष्य यदा कदाचिद्याच्ञार्थं परगृहे समागता अतिथयः। मनुष्यैर्विवाहाद्युत्सवेषु क्रियमाणं वध्वादिपूजनं मानुषम्। एतदपि शिष्टाचारप्राप्तत्वाच्छ्रौतस्मार्तवदनुष्ठेयमेव। प्रजाशब्देन पुत्रोत्पत्तिविषया गर्भधानादयः संस्कारा विवक्षिताः। प्रजाश-
________________________
१ क. ख. ङ. लोक्य त। २ ग. षणमृतमित्युच्य। ३ घ. नुचिन्तनमृतमित्युच्य।
४ घ. णं बन्ध्वादि।

[[529]]

ब्देन पुत्रोत्पत्त्यर्थमृतुकाले दारसंगमो विवक्षितः। प्रजातिशब्देन श्रुतिस्मृत्युदितं सर्व कर्म स्ववर्णश्रमानुसारेणोपासकोऽप्यनुतिष्ठेत्। अन्यथा विहिताकरणप्रत्यवायेन प्रतिबद्धमुपासनं फलपर्यवसायि न स्यात्। न चानेन न्यायेन ब्रह्मतत्त्वज्ञानस्यापि कर्मसमुच्चयः प्राप्नुयादिति शङ्कनीयम्। तत्त्वविदः स्वात्मनि कर्तृत्ववर्णाश्रमाद्यध्यासनिवृत्तौ कर्माधिकाराभावात्। उपासकस्य त्वध्याससद्भावादस्ति कर्माधिकार इति युक्तः समुच्चयः प्राप्नुयादिति शङ्कनीयम्। तत्त्वविदः स्वात्मनि कर्तृत्ववर्णाश्रमाद्यध्यासनिवृत्तौ कर्माधिकाराभावात्। उपासकस्य त्वध्याससद्भावादस्ति कर्माधिकार इति युक्तः समुच्चयः। निरन्तरमुपासीनस्य चित्तविक्षेपहेतावग्निहोत्रादौ बहुप्रयाससाध्ये कर्मणि प्रवृत्तिर्न संभवतीति चेत्तर्ह्यसौ शमदमादिलक्षणमनुकूलं कर्मानुतिष्ठतु। अत एवोपासकं प्रति यमनियमादिप्रतिपादकं योगशास्त्रं प्रवृत्तम्। अग्निहोत्रादीनां शमदमादीनां च पुरुषविशेषं प्रति चित्तसमाधानानुसारेण वैकल्पिकत्वेऽपि स्वाध्यायप्रवचनयोरवश्यमनुष्ठेयत्वमभिप्रेत्य तेन तेन कर्मणा सह समुच्चयं विधातुं पुनः पुनर्वाक्यमभ्यस्तम्। न हि स्वाध्यायः कदाचिदपि परित्यक्तुं शक्यते। तत्परित्यागे शूद्रत्वप्रसङ्गात्।
तथा च स्मृतिः -
"योऽनधीत्य द्विजो वेदानन्यत्र कुरुते श्रमम्।
स जीवन्नेव शुद्रत्वमाशु गच्छति सान्वयः" इति॥

प्रवचनपरित्यागनिषेधस्तु ब्रह्मयज्ञप्रकरणे समाम्नायते - "अपहतपाप्मा स्वाध्यायो देवपवित्रं वा एतत्तं योऽनुत्सृजत्यभागो वाचि भवत्यभागो नाके। तदेषाऽभ्युक्ता - यस्तित्याज सखिविद ꣳ सखायं न तस्य वाच्यपि भागो अस्ति। यदी ꣳ शृणोत्यलक ꣳ शृणोति न हि प्रवेद सुकृतस्य पन्थाम्" इति। यस्तु परिव्राट्पूर्वकर्माणि संन्यस्यति तेनापि स्वाध्यायो न परित्याज्यः। तथा च स्मृतिः - "संन्यसेत्सर्वकर्माणि वेदमेकं न संन्यसेत्" इति। नन्वारुण्युपनिषदि स्वाध्यायस्यापि संन्यासः श्रूयते पुत्रान्भ्रातृबन्ध्वादीञ्शिखां यज्ञोपवीतं यागं सूत्रं स्वाध्यायं चेति परित्याज्येषु वस्तुषु स्वाध्यायस्य पठितत्वात्। नायं दोषः। परिव्राजकानामनुपयुक्तस्यैव कर्मभागस्य त्याज्यत्वात्। उपयुक्तस्य तु भागस्याऽऽवृत्तिर्यतिधर्मेष्वाम्नायते - "त्रिसंध्यादौ स्नानमाचरेत्। संधिं समाधावात्मन्याचरेत्। सर्वेषु वेदेष्वारणमावर्तयेत्। उपनिषदमावर्तये-दुपनिषदमावर्तयेत्" इति। अतः स्वाध्यायप्रवचनयोः परित्यागो न कस्या-पीत्यभिप्रायेणऽऽदरार्थोऽयं विधिवाक्याभ्यासः।
अथ यथोक्तेषु कर्मसु प्राशस्त्येन मतभेदं दर्शयति -
सत्यमिति सत्यवचा॑ राथी॒तरः। तप इति तपोनित्यः
पौरुशि॒ष्टिः। स्वाध्यायप्रवचने एवेति नाको

________________________
१ क. ख. घ. ङ. कालदा। २ ग. न्भ्रातृन्बन्ध्वा।

[[530]]

मौद्ग॒ल्पः। तद्धि तप॑स्तद्धि॒ तपः (१), इति।

प्रजा च स्वाध्यायप्रव॑चने॒ च षट् च॑॥

इति कृष्णयजुर्वेदीयतैत्तिरीयारण्यके सप्तमप्रपाठके
नवमोऽनुवाकः॥९॥

रथीतराख्यस्य मुनेः पुत्रः कश्चित्सर्वदा सत्यमेव वक्त्यतः सत्यवचा इति तस्य नामधेयम्। स हि सत्यमेवोत्तमं कर्मेति ब्रूते। पुरुशिष्ट्याख्यस्य मुनेः पुत्रः कश्चित्तपसि नियतो वर्तते। अतस्तपोनित्य इति तस्य नामधेयम्। स त्वनशनधनदानरूपमेव कर्मोत्तममिति ब्रूते। मुद्गलाख्यस्य मुनेः पुत्रः कश्चिन्मौद्गल्यः सर्वदा स्वाध्यायप्रवचनाभ्यां तुष्टः सन्दुःखरहितो वर्तते। अतो नाक इति तस्य नामधेयम्। स तुस्वाध्यायप्रवचने एवोत्तमे कर्मणी इति ब्रूते। ननु - "तपसा देवा देवतामग्न आयन्। तपसर्षयः सुवरन्वविन्दन्" इत्यादि-श्रुतेस्तपस एवोत्तमत्वं युक्तमिति चेदस्तु नाम तावता स्वाध्यायप्रवचनवादिनो मौद्गल्यस्य न हानिः कदाचिदस्ति यस्मात्तत्स्वाध्यायप्रवचनानुष्ठानं तपोरूपम्। तस्मात्तदेव प्रशस्तम्। तद्धि तपस्तद्धि तप इत्यभ्यासो मुख्यतपस्त्वद्योतनार्थः। मुख्यतपोरूपत्वादेवानध्यायेष्वपि ब्रह्मयज्ञस्वाध्यायोऽध्येतव्यः। तथा चाऽऽम्नायते - "य एवं विद्वान्मेघे वर्षति विद्योतमाने स्तनयत्यवस्फूर्जति पवमाने वायावमावास्याया ꣳ स्वाध्यायमधीते तप एव तत्तप्यते तपो हि स्वाध्यायः" इति। वाक्यान्तरेणाप्ययमेवार्थः स्पष्टी क्रियते " उत तिष्ठन्नुत व्रजन्नुताऽऽसीन उत शयानोऽधीयीतैव स्वाध्यायं तपस्वी पुण्यो भवति। य एवं विद्वान्स्वाध्यायमधीते" इति। तस्मादनशनरूपं धनदानरूपं वा यत्तपोऽस्ति ततोऽप्यधिकफलहेतुत्वादेतदुत्तमं तपः। एतदप्याम्नातम् - "यावन्त ꣳ ह वा इमां वित्तस्य पूर्णा ददत्स्वर्ग लोकं जयति तावन्तं लोकं जयति भूया ꣳसं चाक्षय्यं चाप पुनर्मृत्युं जयति ब्रह्मणः सायुज्यं गच्छति" इति॥

इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्या-रण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये सप्तमप्रपाठके सांहित्यामुपनिषदि नवमोऽनुवाकः॥९॥
________________________
________________________
१ क. ख. घ. ष्टः स दुः।

[[531]]

### १० 
अथ सप्तमे दशमोऽनुवाकः।
नवमेऽनुवाके ब्रह्मोपासनेन समुच्चित्य श्रौतस्मार्तकर्मानुष्ठेयमित्युक्तम्। तत्प्रसङ्गाद्ब्रह्मयज्ञस्योत्तमतपस्त्वमुक्तम्। यस्तु श्रद्धालुरपि प्रज्ञामान्द्यादिदोषेण वेदपाठाभावद्ब्रद्ययज्ञे समर्थो न भवति तस्य ब्रह्मयज्ञफलसिद्धये जप्यं मन्त्रं दशमानुवाके दर्शयति -
अ॒हं वृ॒क्षस्य॒ रेरिवा। की॒र्तिः पृष्ठं गि॒रेरि॑व। ऊ॒र्ध्वप॑वित्रो
वाजिनी॑व स्व॒मृग॑मस्मि। द्रवि॑ण॒ ꣳ सव॑र्चसम्। सुमेधा
अ॑मृतो॒क्षितः। इति त्रिशङ्कोर्वेदा॑नुव॒चनम् (१), इति।
अ॒ह ꣳ षट्॥
इति कृष्णयजुर्वेदीयतैत्तिरीयारण्यके सप्तमप्रपाठके
दशमोऽनुवाकः॥१०॥
वृश्च्यते तत्त्वज्ञानेनोच्छिद्यत इति वृक्षः संसारः। स चाऽऽरुणकेतुकप्रकरणे केनचिन्मन्त्रेण स्पष्टीकृतः - "ऊर्ध्वमूलमवाक्शाखं वृक्षं यो वेद संप्रति" इति। ऊर्ध्व सर्वस्माज्जगत उत्कृष्टं परं ब्रह्म मूलं कारणं यस्य संसारवृक्षस्य सोऽयमूर्ध्वमूलः। अवाञ्चः सुरनतिर्यग्देहाः शाखा यस्य सोऽयमवाक्शाखः। कठवल्लीष्वप्याम्नायते - "ऊर्ध्वमूलोऽवाक्शाख एषोऽश्वत्थः सनातनः" इति। अनित्यतया श्वो न तिष्ठतीत्यश्वत्थः। सनातनत्वमनादित्वम्। भगवताऽप्यसौ वृक्षोऽभिहितः -
"ऊर्ध्वमूलमधःशाखमश्वत्थं प्राहुरव्ययम्।
छन्दांसि यस्य पर्णानि यस्तं वेद स वेदवित्"॥ इति।

मुमुक्षुरहं तस्य संसाररूपस्याश्वत्थवृक्षस्य रेरिवा विषयवैराग्यरूपेण शस्त्रेण च्छेत्ता भूयासमिति शेषः। "री हिंसायाम्" इति धातोरयं शब्दो निष्पन्नः। वैराग्यशस्त्रेण च्छेदो भगवतोक्तः -
"अश्वत्थमेनं सुविरूढमूलमसङ्गशस्त्रेण दृढेन च्छित्त्वा।
ततः पदं तत्परिमार्गितव्यं यस्मिन्गता न निवर्तन्ति भूयः"॥इति॥

संसारवृक्षे छिन्ने सति मदीया कीर्तिर्गिरेः पृष्ठमिव भवति। यथा पर्वतस्यो-परिभागोऽत्यन्तमुन्नतः । या मदीया मोक्षविषया कीर्तिरत्यन्तमुन्नता सती देवलोकेष्वपि प्रसरति। ततो देवा अपि मदीयं पुरुषार्थं विहन्तुं न क्षमन्ते। तथा च श्रूयते -
________________________
१ ग. घ. त्यन्त उन्न।

[[532]]

"तस्य ह न देवाश्चनाभूत्या ईशते" इति। वाजिनि स्वमृतमिवाहमूर्ध्वपवित्रोऽस्मि। वाजो गतिस्तद्वानादित्यो वाजी। स हि सर्वदा वेगेनैव गच्छति।
तथा चोक्तम् -
"योजनानां सहस्रे द्वे द्वे शते द्वे च योजने।
एकेन निमिषार्धेन क्रममाण नमोऽस्तु ते"॥ इति॥

तस्मिन्वाजिन्यादित्ये शेभनममृतं विद्यते। अत एव च्छन्दोगा मधुविद्याया-मादित्यमण्डलस्य मधुरूपत्वं तदीयप्रागादिभागेष्वृग्वेदादिप्रोक्तकर्मफलरूपाणि रोहितशुक्लादिवर्णयुक्तान्यमृतानि चाऽऽम्नातानि तद्यत्प्रथमममृतं तद्वसव उपजीवन्तीत्यादिना तेषाममृतानां वस्वाद्युपजीव्यत्वमा (त्वं चाऽऽ)मनन्ति। तदिदमादित्यमण्डलगतममृतं शोभनमत्यन्तं शुद्धम्। तद्वदहमप्यूर्ध्वपवित्र ऊर्ध्व पवित्रमुत्कृष्टा शुद्धिर्यस्य मम सोऽहमूर्ध्वपवित्रः। तादृशस्य मम सवर्चसं द्रविणं सिध्यतु। द्विविधं हि द्रविणम्। मानुषं दैवं च़। तत्र चक्षुषा दृश्यमानं सुवर्णरजतादिकं मानुषम्। श्रोत्रेण श्रूयमाणं वेदे प्रतीयमानं ब्रह्मज्ञानादिकं दैवम्। अत एव वाजसनेयिनः कस्मिंश्चिदुपासने चक्षुःश्रोत्रयोर्मानुषदैववित्तदृष्टिमामन्ति - "चक्षुर्मानुषं वित्तम्। चक्षुषा हि तद्विन्दते। श्रोत्रं दैवम्। श्रोत्रेण हि तच्छृणोति" इति। तत्र दैववित्मभिप्रेत्य सवर्चसमिति विशेष्यते। वर्चो बलं तद्योगात्सवर्चसं बलवत्त्वं च दैववित्तस्य ब्रह्मज्ञानस्य सर्वसंसारनिवर्तकत्वादुपपन्नम्। ब्रह्मज्ञानरूपेण दैववित्तेनात्र द्रविशब्दवाच्येन संपन्नोऽहं सुमेधा अमृतोक्षितश्च भूयासम्। शोभना मेधा ब्रह्मज्ञानप्रतिपादकग्रन्थतदर्थावधारणशक्तिर्यस्य मम सोऽहं सुमेधाः। अत एवाहममृतेन ब्रह्मानन्दरसेनोक्षितः सेचितः। इत्यहं वृक्षस्येत्यादिमन्त्रस्त्रिशङ्कुनामकस्य मुनेर्मतं वेदानुवचनं वेदस्य गुरुपूर्वकमध्ययनमनु पश्चाद्वचनं ब्रह्मयज्ञस्वाध्यायतप इत्यर्थः॥

इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्या- रण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीया-
रण्यकभाष्ये सप्तमप्रपाठके सांहित्यामुपनिषदि दशमोऽनुवाकः॥ १०॥
______________________
______________________

### ११ 
अथ सप्तमे एकादशोऽनुवाकः।

दशमे ब्रह्मयज्ञप्रतिनिधित्वेन जप्यो मन्त्र उक्तः। ततो मन्दप्रज्ञस्यापि सुकरो ब्रह्मयज्ञः। तथा तस्य "ऋतं च स्वाध्यायप्रवचने च" इत्येवमुक्तोपासनेन सह श्रौतस्मा-
१ ग. दिमार्गेष्वृ। २ग. माणवे। ३ ग. घ. र्मते वे।

[[533]]

[प्रपा० ७ अनु० ११] कृष्णयजुर्वेदीयं तैत्तिरीयारण्यकम्।
र्तकर्मसमुच्चयः क्रममुक्तिहेतुः सुस्थितः। अथैकादशेऽनुवाके केवलकर्मणामपि विविदिषोत्पादनद्वारेण मोक्षहेतुत्वमभिप्रेत्य तदनुशासनं विधते-
वेदमनूच्याऽऽचार्योऽन्तेवासिनम॑नुशा॒स्ति, इति।

आचार्यस्वरूपं मनुना स्मर्यते -
"उपनीय तु यः शिष्य वेदमध्यापयेद्द्विजः।
सकल्पं सरहस्यं च तमाचार्यं प्रचक्षते"॥इति॥

अन्ते पूर्वोक्तस्याऽऽचार्यस्य समीपे सर्वदा वसतीत्यन्तेवासी। "छायाभूतोऽपरित्यागी नित्यमेव वसेद्गुरौ" इति स्मृतेः। तादृशं शिष्यमाचार्यो वेदमनूच्योपनयनमनु पश्चादध्याप्यानुशास्ति। ग्रन्थग्रहणादूर्ध्वमनुष्ठेयमर्थं ग्राहयति। अनेनैतदवगभ्यते। अधीतवेदेन धर्मजिज्ञासामकृत्वा गुरुकुलान्न निवर्तितव्यमिति।
अनुशासनप्रकारं संग्रहेण दर्शयति -
सत्यं॒ वद। ध॑र्म॒ चर, इति।

सत्यशब्देन "अहिंसा सत्यमस्तेयम्" इत्यादिस्मृतिप्रसिद्धाः सर्वेऽप्युपलक्ष्यन्ते। धर्मशब्देन प्रत्यक्षश्रुतिविहिता अग्निहोत्रादयो विवक्षिताः। "चोदनालक्षणोऽर्थो धर्मः" इति जैमिनिना सूत्रितत्वात्। श्रौतं स्मार्तं च कर्म सर्वमनुष्ठेयमिति संग्रहवाक्ययोस्तात्पर्यार्थः।

"सकृत्कृते कृतः शास्त्रार्थः" इति न्यायेन श्रौतस्मार्तयोः सकृदनुष्ठितयोः पश्चात्परित्यागप्रसक्तौ तत्परित्यागरूपं प्रमादं निषेधति -
स्वाध्याया॑न्मा प्र॒मदः। आतार्याय प्रियं धनमाहृत्य
प्रजातन्तुं मान व्य॑वच्छे॒त्सीः। सत्यानेन प्रम॑दित॒व्यम्।
धर्मान्न प्रम॑दित॒व्यम्। कुशलान्न प्रम॑दित॒व्यम्। भूत्यै
न प्रम॑दित॒व्यम्। स्वाध्यायप्रवचनाभ्यां न प्रम॑दि
त॒व्यम् (१)। देवपितृकार्याभ्यां न प्रम॑दित॒व्यम्, इति।

अध्ययनेन गृहीतस्य स्वाध्यायस्य विस्मृतिः प्रमादस्तं मा कार्षीः। "ब्रह्महत्यासमं ज्ञेयमधीतस्य च नाशनम्" इति स्मृतेः। गोसुवर्णवस्त्रादिरूपं यद्धनमाचार्यस्य प्रियं तद्विद्यादक्षिणार्थं संपाद्य गुरवे समर्प्य ततो विवाहं कृत्वा प्रजायाः पुत्रपौत्रादिरूपायास्तन्तुर्विस्तारस्तस्य विच्छेदं मा कार्षीः। पूर्वोक्तयोः सत्यधर्मयोः कदाचिदालस्या-
________________________
१ क. ख. ङ. क्षणार्थो।

[[534]]

दननुष्ठानं प्रमादः सोऽपि न कर्तव्यः। कुशलं क्षेमस्तेन तत्कारणं कर्म विवक्षितम्। तच्च द्विविधं वैदिकं लौकिकं च। "यो ज्योगामयावी स्याद्यो वा कामयेत सर्वमायुरियामिति तस्मा एतामिष्टिं निर्वपेत्" इत्यादिकमायुरारोग्यप्रदं वैदिकम्। विचिकित्सादिकं लौकिकम्। भूतिरैश्वर्यं तया तत्कारणमुपलक्ष्यते। तत्रापि "वायव्य ꣳश्वेतमालभेत भूतिकामः" इत्यादिकं वैदिकम्। प्रतिग्रहादिकं लौकिकम्। कुशलभूत्योरभावे मुक्तिहेतुकर्मानुष्ठानासंभवात्तयोरप्रमादोऽनुशासनीयः। गृहीतस्वाध्यायास्य विस्मृतिरूपः प्रमादः पूर्वं निवारितः। अत्र त्वध्यापनीयस्वाध्यायब्रह्मयज्ञयोरननुष्ठानरूपः प्रमादो निवार्यते। पौराणिकं विनायकव्रतानन्तव्रतादिकं देवकार्यम्। प्रतिसांवत्सरादिकं पितृकार्यम्।
अथ मात्रादिषु मनुष्यत्वबुद्धिपरित्यागेन देवताबुद्ध्या पूजां विधत्ते -
मातृ॑देवो॒ भव। पितृ॑देवो॒ भव। आचार्य॑-
देवो॒ भव। अतिथि॑देवो॒ भव, इति।

मातैव पूजनीयो रुद्रविष्णुविनायकादिरूपो देवो यस्य सोऽयं मातृदेवः। एवमुत्तरत्रापि।
यदुक्तं कुशलान्न प्रमदितव्यम्। भूत्यै न प्रमदितव्यमिति। तत्र कंचिद्विशेषं दर्शयति -
यान्यनवद्यानि॑ कर्मा॒णि। तानि सेवि॑-
तव्या॒नि। नो इ॑तरा॒णि, इति।

क्षेमैश्वर्यकारणानि कर्माणि द्विविधानि। अनिन्द्यानि निन्द्यानि च। तत्र पूर्वोदाहृतान्यायुष्कामेष्टिप्रतिग्रहयाजनादीन्यनिन्द्यानि कर्माणि सेवितव्यानि। इतराणि त्वाभिचारादीनि शत्रुवधद्वारा क्षेमहेतुत्वेऽपि नरकप्रदत्वेन निन्दितत्वान्न सेव्यानि।
ननु शिष्टाचारस्यापि श्रुतिस्मृतिवत्प्रमाणत्वादाचार्यस्य तव संबन्धीनि चरितानि सर्वाण्यपि सेवितव्यानीत्याशङ्कय तत्रापि विशेषं दर्शयति -
यान्यस्माक ꣳ सुच॑रिता॒नि। तानि त्वयो॑पास्या॒-
नि (२)। नो इ॑तरा॒णि, इति।

द्विविधं चरितं दैवमासुरं चेति। तदुभयं भगवानुदाजहार-
"अभयं सत्त्वसंशुद्धिर्ज्ञानयोगव्यवस्थितिः।
दानं दमश्च यज्ञश्च स्वाध्यायस्तप आर्जवम्॥

________________________
१ म. लक्षयते।

[[535]]

अहिंसा सत्यमक्रोधस्त्यागः शान्तिरपैशुनम्।
दया भूतेष्वलोलुत्वं(प्त्वं) मार्दवं ह्वीरचापलम्॥
तेजः क्षमा धृतिः शौचमद्रोहो नातिमानिता।
भवन्ति संपदं दैवीमभिजातस्य भारत॥
दम्भो दर्पोऽभिमानश्च क्रोधः पारुष्यमेव च।
अज्ञानं चाभिजातस्य पार्थ संपदमासुरीम्॥
दैवी संपद्विमोक्षाय निबन्धायाऽऽसुरी मता"॥इति॥

तत्रास्माकं संबन्धीनि यान्यभयादीनि सुचरितानि त्वया तान्येव सेवित-व्यानि। न तु दम्भादीनि। अयं न्यायः सर्वत्र शिष्टाचारे योजनीयः। तथा हि - जामदग्न्यः पितुराज्ञया स्वचननीं जघानेत्यत्रापि पित्राज्ञापालनरूपं सुचरितमादर्तव्यम्। न तु मातृवधरूपं दुश्चरितम्। एवमन्यदप्युदाहार्यम्।

अथ महापुरुषसेवायां कंचिद्विशेषमुपदिशति -
ये के चास्मच्छ्रेया॑ ꣳसो ब्रा॒ह्मणाः। तेषां
त्वयाऽऽसनेन प्रश्व॑सित॒व्यम्, इति।

वयोविद्यादिगुणैरस्मत्तो भवदाचार्येभ्यो येऽधिका धर्मनिष्ठाः सन्ति तेषामासनदानपादप्रक्षालनादिशुश्रूषया प्रश्वासः श्रमापनयनं त्वया कर्तव्यम्। अथवा तेषामासने त्वया प्रश्वासोऽपि न कर्तव्यः। पण्डितंमन्यतया विस्रम्मेण वादादि न कर्तव्यमिति किमु वक्तव्यम्। तस्मात्तदुपदिष्टार्थग्राहिणैव त्वया भवितव्यम्।
अथ दाने कंचिद्विशेषमुपदिशति -
श्रद्ध॑या दे॒यम्। अश्रद्ध॑याऽदे॒यम्। श्रि॑या दे॒यम्।
हि॑या दे॒यम्। भि॑या दे॒यम्। संवि॑दा दे॒यम्, इति।

यदा धनं विप्राय दीयते तदा श्रद्धायुक्तेनैव भवता देयम्। अश्रद्धया तु किंचिदप्यदेयम्। श्रद्धया रहितस्य दानस्य लोकद्वयेऽप्यनुपयोगात्। तथा च भगवतोक्तम्।
"अश्रद्धया हुतं दत्तं तपस्तप्तं कृतं च यत्।
असदित्युच्यते पार्थ न च तत्प्रेत्य नो इह"॥इति।

अदेयमितिपदच्छेदपक्षे तदिदं व्याख्यानम्। देयमिति वा पदच्छेदः। यथा श्रद्धया युक्तो ददाति तथा श्रद्धाराहित्येऽपि दातव्यम्। सात्त्विकदानफलाभाव एवो-
________________________
१ घ. कार्यम्।

[[536]]

दाहृतवाक्येन दर्शितः। राजसतामसदानफलं तु विद्यते। अत एव भगवता दाने त्रैविध्यमुक्तम् -
"दातव्यमिति यद्दानं दीयतेऽनुपकारिणे।
देशे काले च पात्रे च तद्दानं सात्त्विकं स्मृतम्॥
यत्तु प्रत्युपकारार्थ फलमुद्दिश्य वा पुनः।
दीयते च परिक्लिष्टं तद्राचसमुदाहृतम्॥
अदेशाले यद्दानमपात्रेभ्यश्च दीयते।
असत्कृतमवज्ञातं तत्तामसमुदात्द्दतम्"॥इति॥

श्रीर्विभवः। ह्रीर्लज्जा भीः शास्त्रभीतिः। संविद्देशकालपात्रविशेषज्ञानम्। एतैर्वाक्यैः पूर्वोक्तं त्रिविधं दानं प्रपञ्च्यते। धनबाहुल्याच्छ्रीर्मम विद्यते तत्र दासा दास्यश्च यथा धनमपहरन्ति तथा ब्राह्मणैरप्यपह्रियतामित्येवमपजानानः श्रिया निमित्तभूतया यद्दानं करोति तत्तामसम्। मत्समाः पुरुषा दानं कुर्वन्ति मम त्वदानेन महती लज्जेत्येवं लज्जया निमित्तभूतया पूर्ववदवज्ञातो यद्ददाति तद्राजसम्। ऋत्विगादिभ्यो यद्दानं शास्त्रेण विहितं तस्यादाने मम प्रत्यवायः स्यादिति भीत्या यद्दानं तत्सात्विकम्। तत्राध्वर्युप्रमुखाश्चात्वारः प्रधानभूताः संपूर्णदक्षिणामर्हन्ति। प्रतिप्रस्थात्रादयस्तदर्धमर्हन्ति। नेष्ट्रादयस्तृतीयशमर्हन्ति। उन्नेत्रादयश्चतुर्थांशमर्हन्तीत्येवं संविदा विवेकज्ञानेन युक्तः सात्त्विको दद्यात्। यद्वा सर्वमप्येतत्सात्त्विकदानविषयमेव। वित्तशाठ्यं भविष्यतीत्येवं लज्जया युक्तः प्रभूतं दद्यात्।

एवमज्ञातमनुष्ठेयमर्थमुपदिश्यानन्तरं संदिग्धेऽनुष्ठेये निर्णयोपायमुपदिशति-
अथ यदि ते कर्मविचिकित्सा वा वृत्तविचिकि॑त्सा।
वा॒ स्यात् (३)। ये तत्र ब्राह्मणाः॑ संम॒र्शिनः।
युक्ता॑ आयु॒क्ताः। अलूक्षा॑ धर्म॑कामाः॒ स्युः।
यथा ते॑ तत्र॑ वर्ते॒रन्। तथा तत्र॑ वर्ते॒थाः, इति।

कर्म श्रौतमग्निहोत्रादिकं स्मार्तं संध्यावन्दनादिकं च। "उदिते जुहोति" "अनुदिते जुहोति" इति वाक्यद्वयं श्रुतवतः श्रौते कर्मणि संदेहः स्यात्। स्मार्तेऽपि संध्यादेवता पुरुषमूर्तिः स्त्रीमूर्तिर्वेति वचनद्वयेन संदेहः। वृत्तं कुलपरम्परागतो लौकिक आचारः। तत्रापि मातुलसुताविवाहमांसभक्षणादिविप्रतिपत्तिदर्शिनः संदेहो भवति। तदानीं यस्मिन्देशे यस्मिन्काले यस्मिन्कुले स्वयं वर्तते तत्र तेषु देशकालकुलविशेषेषु वर्तमानाः संमर्शादिविशेषणविशिष्टा ब्राह्मणास्तत्र तस्मिन्संदिग्धे विषये यथा वर्तेरं

[[537]]

स्तथा त्वमपि वर्तस्व। रागद्वेषौत्सुक्यादिदोषराहित्येन सम्यक्शास्त्रार्थनिर्णयकुशलाः संमर्शिनः। नित्यनैमित्तिकानुष्ठाने स्वयं प्रवृत्ता युक्ताः। तत्राप्या समन्ताद्युक्ता आयुक्ताः। अवैकल्येन सम्यगनुष्ठास्याम इत्येवमभियुक्ता इत्यर्थः। लूक्षेण क्रोधेनाऽऽग्रहेण वा रहिता अलूक्षाः धर्ममेव कामयन्ते न तु लाभपूजादिकमिति धर्मकामाः।
इत्थं संदिग्धधर्मनिर्णयोपायमुपदिश्यानन्तरं पातकादिशङ्कया निन्दितेषु पुरुषेष्वव्यवहार्यत्वे निर्णयोपायमुपदिशति -
अथाभ्या॑ख्याते॒षु। ये तत्र ब्राह्मणाः॑ संम॒र्शिनः।
युक्ता॑ आयु॒क्ताः। अलूक्षा॑ धर्म॑कामाः॒ स्युः। यथा
ते॑ तेषु॑ वर्ते॒रन्। तथा तेषु॑ वर्ते॒थाः, इति।

पूर्ववद्व्याख्येयम्।

उक्तमनुशासनमुपसंहरति -
एष॑ आदे॒शः। एष उ॑पदे॒शः। एषा वे॑दोप॒निषत्। एतद॑नुशा॒स-
नम्। एवमुपा॑सित॒व्यम्। एवमु चैत॑दुपा॒स्यम् (४), इति।
स्वाध्यायप्रवचनाभ्यां न प्रम॑दित॒व्यं तानि त्वयो॑पास्या॒नि
स्यात्तेषु॑ वर्ते॒रन्त्सप्त च॑॥
इति कृष्णयजूर्वेदीयतैत्तिरीयारण्यके सप्तमप्रपाठक
एकादेशोऽनुवाकः॥११॥

सत्यं वदेत्यारभ्य तथा तेषु वर्तेथा इत्यन्तो योऽयं ग्रन्थसंदर्भः स एष आदेशः श्रौतो विधिः। यथा राजा स्वभृत्यमादिशति, तथा वैदिको विधिरनुष्ठातारमादिशति। आदेशस्य समीपवर्तित्वात्स्मार्तो विधिरुपदेशः। स्मृतीनां वेदमूलतया तत्समीपवर्तित्वम्। अप्रत्यक्षश्रुतिमूलासु स्मृतिष्वपि सत्यं वदेत्यादिवाक्यार्थ एवमेवोपलभ्यते। येयं सत्यं वदेत्याद्युक्तिः सैषा वेदोपनिषद्वेदरहस्यं विध्यर्थवादमन्त्रात्मके वेदे विधिरूपः सारभागः। यदेतत्सत्यं वदेत्यादिकं तदेतदनुशासनमीश्वरस्याऽऽज्ञा। श्रुतिस्मृती ममैवाऽऽज्ञे इत्येवमीश्वरेणोक्तत्वात्। यस्मात्सत्यवचनादिकं श्रौतस्मार्तविध्युक्तं वेदरहस्यमीश्वराज्ञारूपं च तस्मादेवमुक्तेन प्रकारेणोपासितव्यमनुष्ठातव्यम्। एवमु चैतदुपास्यमिति पुनर्वचनमादरार्थम्। उ चेत्यव्ययसमुदायोऽवधारणार्थः। उक्तप्रकारेणैतदनुष्ठेयमेव, न तु कदाचिदपि परित्यक्तुं शक्यम्। अत्र केचिदेवमादरं दृष्ट्वा कर्मभिरेव मोक्षं वर्णयन्ति। अपरे तु पुनर्ज्ञानकर्मसमुच्चयेन। तावेतौ
________________________
१ क. ख. ग. घ. ङ. रूक्षेण। २ क. ख. ग. ङ. न्तो यो ग्र।

[[538]]

पक्षावस्माभिः पूर्वोत्तरकाण्डसंबन्धकथनप्रसङ्गेनैव निराकृतौ। कर्मणां साक्षान्मोक्षहेतुत्वाभावेऽपि विविदिषोत्पादनद्वारेण तद्धेतुत्वमभिप्रेत्य विद्याप्रकरणे तदनुशासनमाम्नातम्। विद्याफले मोक्षे कर्मनैरपेक्ष्यं तृतीयाध्यायस्य चतुर्थपादे * चिन्तितम्-
"आत्मबोधः फले कर्मपेक्षो नो वा ह्यपेक्षते।
अङ्गिनोऽङ्गेष्वपेक्षायाः प्रयाजादिषु दर्शनात्॥
अविद्यातमसोर्ध्वस्तौ दृष्टं हि ज्ञानदीपयोः।
नैरपेक्ष्यं ततोऽत्रापि विद्या कर्मानपेक्षिणी" इति।

विमतो ब्रह्मतत्त्वावबोधः स्वफलदाने स्वाङ्गभूतकर्मापेक्षोऽङ्गित्वात्प्रया-जाद्यपेक्षदर्शपूर्णमासादिवत्। यद्यपि प्रथमाधिकरणे विद्यायाः स्वतन्त्रपुरु-षार्थत्वप्रतिपादनेन कर्माङ्गत्वं निवारितम्। तथाऽप्यङ्गित्वं न निवारितम्। अतो नासिद्धो हेतुः। अतः कर्मापेक्षो बोध इति प्राप्ते ब्रूमः - विमतं ब्रह्मज्ञानं स्वनिवर्त्यनिवर्तनेऽन्यापेक्षं न भवति प्रकाशकत्वात्प्रदीपवद्घटज्ञानवच्च। यत्त्वङ्गित्वमुक्तम्। तत्र कर्मणः कीदृशमङ्गत्वं भवतोऽभिप्रेतं किं प्रयाजादिव-त्फलोपकार्यङ्गत्वमुतावघातादिवत्स्वरूपोपकार्यङ्गत्वम्। नाऽऽद्यः। मुक्तेः कर्मजन्यत्वेनानित्यत्वप्रसक्तेः। द्वितीये साध्यविकलो दृष्टान्तः प्रयाजादीनां स्वरूपोपकार्यङ्गत्वाभावात्। तस्मादुत्पन्ना विद्या स्वफलप्रदाने कर्माणि नापेक्षते।
विद्यायाः स्वोत्पत्तौ कर्मापेक्षाऽपि तत्रैव +चिन्तिता -
"उत्पत्तावनपेक्षेयमुत कर्माण्यपेक्षते।
फले यथाऽनपेक्षैवमुत्पत्तावनपेक्षता॥
यज्ञशान्त्यादिसापेक्षं विद्याजन्म श्रुतिद्वयात्।
हलेऽनपेक्षितोऽप्यश्वो रथे यद्वदपेक्ष्यते"॥

ब्रह्मविद्या स्वफले यथा कर्माणि नापेक्षते तथा स्वोत्पत्तावपि। अन्यथा क्कचिदपेक्षते इत्यर्धजरतीयन्यायः प्रसज्येतेति प्राप्ते ब्रूमः। नार्धजरतोयत्वदोषोऽत्रास्ति। योग्यतावशेनैकस्यैव कार्यविशेषेष्वपेक्षानपेक्षयोरुभयोरुपपत्तेः - यथा लाङ्गलवहनेऽनपेक्षितोऽप्यश्वो रथवहनेऽपेक्ष्यते तद्वत्। न च विद्यायाः स्वोत्पत्तौ कर्मापेक्षायाः प्रमाणाभावः। "तमेतं वेदानुवचनेन ब्राह्मणा विविदिषन्ति यज्ञेन दानेन तपसाऽनाशकेन" इति प्रवृत्तिरूपाणां वेदानुवचनादीनां विविदिषोत्पादनद्वारा बहिरङ्गसाधनत्वावगमात्। "शान्तो दान्त उपरतस्तितिक्षुः समाहितो भूत्वाऽऽत्मन्येवाऽऽत्मानं पश्यति" इति निवृत्तिरूपाणां शमदमादीनां विद्योत्पत्तौ साधनत्वेन विधीयमा-
________________________
* अत एव चाग्नीन्धनाद्यनपेक्षा। अ॰ ३ पा॰ ४ अ॰ ५ सू॰ २५।
+ सर्वपेक्षा च यज्ञादिश्रुतेरश्ववत्। अ॰ ३ पा॰ ४ अ॰ ६ सू॰ २६।
________________________
१ ग. घ. क्षायां प्र।

[[539]]

नतयाऽन्तरङ्गसाधनत्वावगमात्। तस्माद्यज्ञादीनि शमदमादीनि च विद्या स्वोत्पत्तावपेक्षते"।
विद्याहेतुभिरेवाऽऽश्रमसिद्धिश्च तत्रैव *चिन्तिता -
"विद्यार्थमाश्रमार्थं च द्विः प्रयोगोऽथवा सकृत्।
प्रयोजनविभेदेन प्रयोगोऽपि विभिद्यते॥
श्राद्धार्थभुक्त्या तृप्तिः स्याद्विद्यार्थेनाऽऽश्रमस्तथा।
अनित्यनित्यसंयोग उक्तिभ्यां खादिरे मतः" इति।

यानि यज्ञादीनि विद्याहेतुत्वेन विविदिषावाक्ये विहितानि तान्येवाऽऽश्रमधर्मत्वेन पूर्वकाण्डे विहितानि तेषां प्रयोजनद्वैविध्याद्द्विरनुष्ठानमिति प्राप्ते ब्रूमः - यथा श्राद्धार्थभोजने तृप्तिर्नान्तरीयकतया सिध्यति तथा विद्यार्थमनुष्ठितैराश्रमधर्मः सिध्यतु। न च विद्याहेतूनां काम्यत्वादाश्रमधर्माणां नित्यत्वाच्च सकृत्प्रयोगे नित्यानित्यसंयोगविरोध इति वाच्यम्। वचनद्वयबलेनैकस्यैव कर्मण आकारद्वयोपपत्तेः। यथा "खादिरो यूपो भवति"
"खादिरं वीर्यकामस्य यूपं कूर्वीत" इत्यत्र वचनद्वयेनैकस्य नित्यत्वकाम्यत्वे च तद्वत्। तस्मादुभयविधानां यज्ञादीनां सकृदेव प्रयोगः।
अनाश्रमिकर्मणामपि विद्याहेतुत्वं तत्रैव +चिन्तितम्-
"नास्त्यनाश्रमिणो ज्ञानमस्ति वा नैव विद्यते।
धीशुद्ध्यर्थाश्रमित्वस्य ज्ञानहेतोरभावतः॥
अस्त्येव सर्वसंबन्धिजपादेश्चित्तशुद्धितः।
श्रुता हि विद्या रैक्कादेराश्रमे त्वतिशुद्धता" इति।

पूर्वमाश्रमं समाप्य केनापि कारणेनोत्तरमाश्रममप्रतिपन्नोऽनाश्रमी स्नातको विधुरादिस्तस्य तत्त्वज्ञानं न संभाव्यते। बुद्धिशुद्धिहेतोराश्रमस्याभावादिति प्राप्ते ब्रूमः - संभवत्येवानाश्रमिणामपि ज्ञानम्। आश्रमनिरपेक्षस्य जपादेर्बुद्धिशुद्धिहेतुत्वात्। "जप्येनैव तु संसिध्येद्ब्राह्मणो नात्र संशयः" इति स्मृतेः। श्रुतश्च संवर्गविद्यायामधिकारोऽनाश्रमिणोऽपि विवाहार्थिनो रैक्कस्य। एवमाश्रमरहिता गार्ग्यादय उदाहार्याः। न चैवं सत्याश्रमवैयर्थ्यम्। शुद्ध्यतिशयहेतुत्वात्। तस्मादनाश्रमिणोऽपि संभवति विज्ञानम्॥
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्या-रण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये सप्तमप्रपाठके सांहित्यामुपनिषद्येकादशोऽनुवाकः॥११॥
________________________
* विहितत्वाच्चाऽऽश्रमकर्मापि। अ॰ ३ पा॰ ४ अ॰ ८ सू॰ ३२। + अन्तरा चापि तु तद्दृष्टेः। अ॰ ३ पा॰ ४ अ॰ ९ सू॰ ३६।
________________________
१ ग योगे वि।

[[540]]

### १२ 
अथ सप्तमे द्वादशोऽनुवाकः।
________________________

एकादशे शिष्यं प्रत्याचार्यस्यानुशासनमुक्तम्। तावता ब्रह्मतत्त्वविद्याया बहिरङ्गसाधनान्युपासनानि कर्माणि च सन्तीत्यवगतानि। अथ तद्ग्रन्थपाठतदर्थज्ञानतदनुष्ठानानामवसाने जपितव्यं शान्तिमन्त्रं द्वादशे दर्शयति -
शं नो॑ मि॒त्रः शं वरु॑णः। शं नो॑ भवत्वर्य॒मा। शं न॒ इन्द्रो॒ बृह॒-
स्पतिः॑। शं नो॒ विष्णु॑रुरुक्र॒मः। नमो॒ ब्रह्म॑णे। नम॑स्ते वायो।
त्वमे॒व प्र॒त्यक्षं॒ ब्रह्मा॑सि। त्वामे॒व प्र॒त्यक्षं॒ ब्रह्मावा॑दिषम्। ऋ॒त-
म॑वादिषम्। स॒त्यम॑वादिषम्। तन्मामा॑वीत्। तद्वक्तार॑मावीत्।
आवी॒न्माम्। आवीद्व॒क्तार॑म्। ॐ शान्तिः॒ शान्ति॒ शान्तिः॑ (१), इति।

स॒त्यम॑वादिषं॒ पञ्च॑ च॥
इति कृष्णयजुर्वेदीयतैतत्तिरीयारण्यके सप्तमप्रपाठके
द्वादशोऽनुवाकः॥१२॥

अक्षरार्थस्तूपक्रमे समाम्नातमन्त्रवदवगन्तव्यः। उपक्रमकाले ब्रह्मणः पूर्वमनुक्तत्वाद्ब्रह्म वदिष्यामीति पठितम्। तथा विघ्नपरिहारस्य प्रार्थनीयत्वादवत्विति पठितम्। निष्पन्नस्य विघ्नपरिहारस्य पुनः परामर्शः कृतघ्नत्वनिवारणार्थः। अन्यथा मित्रावरुणादिदेवकृतमुपकारमजानानस्य मुमुक्षोः कृतघ्नत्वं प्रसज्येत तच्चायुक्तम्। “ब्रह्माघ्ने निष्कृतिर्दृष्टा कृतघ्ने नास्ति निष्कृतिः” इति स्मरणात्। निष्पन्नेऽपि साधनानुष्ठाने कृतघ्नत्वदोषेण फलं प्रतिबध्येत। तन्मा भूदित्याध्यात्मिकादिविघ्नानां शान्तिर्निष्पन्नेत्येवं देवकृत उपकारः परामृश्यते।

इति श्रीमत्सायणाचार्यविरचिते श्रीबुक्कणसाम्राज्यधुरंधुरमाधवविद्यारण्य-परमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये सांहित्यामुपनिषदि द्वादशोऽनुवाकः॥१२॥

शं नः॒ शीक्षा ꣳ स॒ह नौ॒ यश्छन्द॑सां॒ भूः स यः पृ॑थि॒व्योमित्यृतं चा॒हं वेदमनूच्य शं नो॒ द्वाद॑श॥१२॥

[[541]]

१ घ. थिव्यमोमि।

शं नो॑ मह॒ इत्या॑दि॒त्यो नो इ॑तरा॒णि त्रयो॑विꣳशतिः॥२३॥

*शं नो॑ मि॒त्रः शं वरु॑णः॥ शं नो॑ भवत्व-
र्य॒मा। शं न॒ इन्द्रो॒ बृह॒स्पतिः। शं नो॒ विष्णु-
रुरुक्र॒मः। नमो॒ ब्रह्म॑णे। नम॑स्ते वायो।
त्वमे॒व प्र॒त्यक्षं॒ ब्रह्मा॑सि। त्वमे॒व प्र॒त्यक्षं॒ ब्रह्म॑
वदिष्यामि। ऋ॒तं व॑दिष्यामि। स॒त्यं व॑दि-
ष्यामि। तन्माम॑वतु। तद्व॒क्तार॑मवतु।
अव॑तु॒ माम्। अव॑तु व॒क्तार॑म्।

ॐ शान्तिः॒ शान्तिः॒ शान्तिः॑॥

हरिः॑ ॐ।

इति कृष्णयजुर्वेदीयतैत्तिरीयारण्यके सप्तमः प्रपाठकः
समाप्तः॥७॥

वेदार्थस्य प्रकाशेन तमो हार्दं निवारयन्।
पुमर्थाश्चतुरो देयाद्विद्यातीर्थमहेश्वरः॥

इति श्रीमद्वीरबुक्कणसाम्राज्यधुरंधरश्रीमत्सायणाचार्यविरचिते माधवीये
वेदार्थप्रकाशे कृष्णयजुर्वेदीयतैत्तिरीयारण्यकभाष्ये
सप्तमः प्रपाठकः समाप्तः॥७॥

समाप्ता च सांहित्युपनिषत्॥
________________________
________________________
* इयं शान्तिर्ग, पुस्तके नास्ति।

## ८ 
[[542]]

### १ 
कृष्णयजुर्वेदीयं तैत्तिरीयारण्यकम्॥
(तत्राष्टमप्रपाठकस्याऽऽरम्भः।)

यस्य निश्वसितं वेदा यो वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम् ॥१॥
साधनं ब्रह्मविद्यायाः सांहित्यामीरितं स्फुटम्।
वारुण्युपनिषद्येतद्ब्रह्मतत्त्वं विविच्यते॥२॥

तत्राऽऽदौ शिष्याचार्ययोः परस्परानुकूल्यसिद्धये तत्प्रातिकूल्यशान्तिकरं जप्यं मन्त्रं पठति -
ह॒रिः॒ ॐ।
स॒ह ना॑ववतु। स॒ह नौ॑ भुनक्तु। स॒ह वी॒र्यं
करवावहै। ते॒ज॒स्वि ना॒वधी॑तमस्तु॒ मा वि॑द्विषा-
वहै॑। ॐ शान्तिः॒ शान्तिः॒ शान्तिः, * इति।

अत्र नावितिशब्देन शिष्याचार्यावुच्येते। अस्मिञ्जन्मन्यतीतजन्मसु वाऽनुष्ठितैः कर्मकाण्डोक्तैर्नित्यनैमित्तिककर्मभिरुत्पन्नविविदिषः सांहित्यामुपनिषदि प्रोक्तैरुपासनैरन्तर्मुख एकाग्रचित्तः काम्यकर्मादिभिः संपादितानां लोकानामसारत्वं परीक्ष्य ततो निर्विण्णः कर्मणा मोक्षो नास्तीति निश्चित्य मुक्तिहेतुब्रह्मतत्त्वज्ञानार्थं गुरूपसत्तिं यः करोति तादृशोऽत्र शिष्यो विवक्षितः। गुरुश्च श्रोत्रियो वेदशास्त्रार्थपारं(र?)गतत्वेन बोधयितुं कुशलो ब्रह्मनिष्ठत्वेन कदाचिदपि बहिर्मुखत्वरहितो विवक्षितः। तथा चाऽऽर्थवणिका आमनन्ति - "परीक्ष्य लोकान्कर्मचितान्ब्राह्मणो निर्वेदमायान्नास्त्यकृतः + कृतेन+ तद्विज्ञानार्थं त गुरुमेवाभिगच्छेत्समित्पाणिः श्रोत्रियं ब्रह्मनिष्ठम्" इति। कठाश्चाऽऽमनन्ति - "आश्चर्यो वक्ता कुशलोऽस्य लब्धा आश्चर्यो ज्ञाता कुशलानुशिष्टः" इति। तत्र गुरोः कृतार्थत्वेन प्रार्थनीयाभावेऽप्यनेन मन्त्रेण शिष्यस्तयोरुभयोः क्षेमं प्रार्थयते। यद्ब्रह्माऽऽचा-र्यप्रसादानन्तरं मया वेदिष्यते तद्ब्रह्म नौ गुरुशिष्यावावाभुभौ सहावतु रक्षतु। तथा भुनक्तु पालयतु। यथा गुरुर्निरालस्य उपदिशति यथा चाहमुप-दिष्टमर्थमप्रतिपत्तिविप्रतिपत्तिरहितो गृह्णामि तथा रक्षणमुपदेशकाले प्रार्थ्यते।
________________________
* भाष्यानुरोधेनात्र प्रथमानुवाकसमाप्रिरपेक्षिता। + अकृतो माक्ष इत्यर्थः। +१ कृतेन कर्मणेत्यर्थः।
________________________
१ ख. तीर्थ म। २ घ. जप्यम।

[[543]]

एकाकालीनत्वमुभयोरपि रक्षणे सहभावः। उपदिष्टार्थग्रहणेन ममाविद्या यथा निवर्तते तन्निवृत्तिं पश्यन्नाचार्यो यथा परितुष्यति तथा पालनमुत्तरकालीनं प्रथमं प्रार्थ्यते। उक्तप्रयोजनसिद्ध्यर्थमावामुभौ परस्परं सह विद्यायां वीर्य स्वप्रयोजनसामर्थ्यं करवावहै तस्मिंश्च सामर्थ्यकरणे य एष उपायः स प्रार्थ्यते। नौ गुरुशिष्ययोरावयोः संबन्धि यदधीतं ग्रन्थजातं तत्तेजस्वि स्वार्थप्रकाशकमस्तु। आवां च परस्परं द्वेषं मा करवावहै। गुरुणा न सम्यग्व्याख्यातमिति शिष्यस्यापरितोषो द्वेषस्तथा शुश्रूषा न समीचीनेति गुरोरपरितोषस्तदुभयं मा भूदित्यर्थः। प्रणवशान्तिशब्दाः पूर्ववद्व्याख्येयाः॥
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्यार-ण्यपरमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकाभाष्ये सप्तमप्रपाठके वारुण्यामुपनिषदि प्रथमोऽनुवाकः॥१॥
________________________

### २ 
अथाष्टमे द्वितीयोऽनुवाकः।
________________________

प्रथमे द्वेषादिरूपसंभावितविघ्नपरिहाराय जप्यमन्त्रामाम्नाय द्वितीयस्यानुवाकस्याऽऽदौ कृत्स्रोपनिषत्सारं संग्रहेण सूत्रयति -

ॐ ब्र॒ह्म॒विदा॑प्नोति॒ पर॑म्, इति।

ब्रह्मवेदनेन मुक्तिः कृत्स्रोपनिषत्तात्पर्यार्थः। "बृह बृहि वृद्धौ" इत्यस्माद्धातोर्निष्पन्नो ब्रह्मशब्दो वृद्धं वस्त्वभिधत्ते। वृद्धिश्चात्र निरतिशया विवक्षिता। संकोचकयोः प्रकरणोपपदयोरभावात्। यदा त्वापेक्षिकवृद्धियुक्तं वस्तु प्रकृतं भवेत्, उपपदं वा किंचिद्वाचकं प्रयुज्येत तदा संकोचो भवेत्। न त्वेतदुभयमप्यत्रास्ति। निरतिशयवृद्धिर्नाम नित्यशुद्धत्वादिरूपा। एतदेवाभिप्रेत्य श्रीमच्छारीरमीमांसाभाष्ये भगवत्पादैरभिहितम् - "अस्ति तावद्ब्रह्म नित्यशुद्धबुद्धमुक्तस्वभावं सर्वज्ञं सर्वशक्ति। ब्रह्मशब्दस्य हि व्युत्पाद्यमानस्य नित्यशुद्धत्वादयोऽर्थाः प्रतीयन्ते। बृंहतेर्धातोरर्थानुगमात्" इति। ईदृग-र्थविवक्षा च सत्यं ज्ञानमित्यादिना लक्षणवाक्येन स्पष्टी करिष्यते। तथाविधं ब्रह्म वेत्ति मनसा साक्षात्करोतीति ब्रह्मवित्। "मनसैवानु द्रष्टव्यं नेह नानाऽस्ति किंचन" इति वाजसनेयिनः समामनन्ति। चक्षुरादीन्द्रिययुक्तेन तु मनसा नामरूपादिविशिष्टमेव ब्रह्म गृह्यते। न तु शुद्धम्। अतो मनसैव केवलेन द्रष्टव्यमित्युच्यते। ननु चक्षुरादिनैरपेक्ष्येऽपि। वेदवाक्यापेक्षा विद्यते ब्रह्मणः शास्त्रप्रमेयत्वात्। बाढम्। अत एवानु द्रष्टव्यमित्युच्यते। *ब्रह्मप्रतिपादकं शास्त्रमनु पश्चा-
________________________
* ब्रह्मप्रतिपादकशास्त्रश्रवणानन्तरं मनसैव द्रष्टव्यं ब्रह्मेत्यर्थः।
________________________
१ ग. जप्यं म। २ क. ख. ङ. षत्तात्पर्य। ३ क. ख. घ. ङ. द्धमु।

[[544]]

द्द्रष्टव्यम्। अत्र मनसैवेत्येवकारेण चक्षुरादिबाह्मेन्द्रियाणि व्यावृत्यानुशब्देन शास्त्रमङ्गी करोति। न च शास्त्रगम्यत्वे धर्माधर्मयोरिव परोक्षबोधः शङ्कनीयः। दृष्टान्तस्यात्र विषमत्वात्। अपरोक्षस्वभावं हि ब्रह्म, "यत्साक्षादपरोक्षाद्ब्रह्म" इति श्रुतेः। धर्माधर्मौ परोक्षस्वभावाविति वैषम्यम्। स्वतोऽपरोक्षेऽपि ब्रह्मण्यस्ति परोक्षत्वभ्रम इति चेत्सत्यम्। अत एव श्रुतिर्जगत्कारणत्वेनोपलक्षितं ब्रह्म सत्यज्ञानाद्यवान्तरवाक्येन(ण) बोधयित्वा पुनः परोक्षत्वभ्रमनिवृत्त्यर्थं तस्य ब्रह्मणो महावाक्येन प्रत्यगात्मना तादात्म्यं बोधयति। तथा च वाजसनेयिनः पठन्ति - "य एवं वेदाहं ब्रह्मस्मीति स इदं सर्वं भवति" इति। अत्रापि प्रत्यगात्मतादात्म्यमेवाभिप्रेत्य यो वेद निहितं गुहायामिति वाक्येन च प्रत्यागात्मनि परोक्षत्वभ्रमः शङ्कितुमपि न शक्यः। आबालगोपालं सर्वैरपि प्राणिभिः प्रत्यगात्मनोऽहमित्यनेन मानसप्रत्यक्षेण विस्पष्टं व्यवह्रियमाणत्वात्। यस्य *प्रत्यगात्मनः संबन्धिभिश्चक्षुरादीन्दिरियैर्गृह्यमाणा घटादयो +जडा अपि लिङ्गादिव्यवधानमन्तरेण प्रतीयमानत्वादपरोक्षा इत्युच्यन्ते, तस्य प्रत्यगात्मनो व्यवधानशङ्कारहितस्य चिद्रूपस्य स्वप्रकाशत्वस्य सर्वावभासकस्य च भ्रान्त्याऽपि कथं परोक्षत्वमाशङ्क्येत। स्वप्र-काशत्वं सर्वावभासकत्वं चाऽऽम्नायते - "तमेव भान्तमनुभाति सर्वं तस्य भासा सर्वमिदं विभाति" इति। एवं सति वस्तुतः सर्वावभासकस्य चिद्रूपस्य व्यवहारदशायां चाहंप्रत्ययेन भासमानस्य प्रत्यगात्मनो वास्तवं भ्रान्तं वा परोक्षत्वं न शङ्कितुं शक्यते। देहादिभ्यः पञ्चभ्यः कोशेभ्यो विविक्तः साक्षी परोक्ष इति चेन्न। तस्यात्यन्तापरोक्षत्वात्। यदा तिरोधायकत्वसंभावनोपेतैर्जडैर्देहादिभिः संयुक्तस्याप्यपरोक्षत्वमभ्युपगम्यते तदा तत्संयोगरहितोऽपरोक्ष इति किमु वक्तव्यम्। अतोऽपरोक्षप्रत्यगात्मतादात्म्याच्छास्त्रगम्यमपि ब्रह्मापरोक्षमेव मनसाऽवगम्यते। ननु मनसाऽवगतस्य ब्रह्मत्वमेव नास्ति। तथा च तलवकारा आमनन्ति -
"यन्मनसा न मनुते येनाऽऽहुर्मनो मतम्।
तदेव ब्रह्म त्वं विद्धि नेदं यदिदमुपासते" इति।

अयमर्थः। यत्साक्षिचैतन्यं सर्वो जनो मनसा विषयीकृत्यावगन्तुं न शक्नोति। येन तु साक्षिचैतन्येन तन्मनः प्रकाशितमित्यनेन * च वेदरहस्याभिज्ञाः कथयन्ति, तदेव साक्षिचैतन्यं ब्रह्मेति हे शिष्य त्वं विजानीहि। उपासकास्तु स्वातिरिक्ततया घटादिवदिदमित्यनेन दृश्यत्वाकारेण भासमानं शास्त्रसिद्धं जगत्कारणं सद्ब्रह्मोपासते,
________________________
* कैमुत्यन्यायेन परोक्षत्वाभावं साधयति। + व्वधानशङ्कोपेता अपीति शेषः। * अनेन प्रकारेणेत्यर्थः।
________________________
१ ग. क्षभ्र। २ लिङ्गव्य। ३ धानाश।

[[545]]

तदिदमुपास्यं वस्तु मुख्यं ब्रह्म न भवति। न खलु स्वातिरिक्तस्य दृश्यस्योपाधिविशिष्टस्य मुख्यब्रह्मत्वमस्तीति। अतो निषेधान्मनसा विषयीकृत्य साक्षात्क्रियमाणं न ब्रह्मेति चेन्नायं दोषः। न ह्यस्यां श्रुतौ ब्रह्मणो मनोविषयत्वमभ्युपगम्यते *। अन्यथा तदेव ब्रह्म त्वं विद्धीति कथमुच्येत। साक्षिणः स्वप्रकाशस्य घटादिवन्मनोजन्यस्फुरणभास्यत्वमयु+क्तमिति चेदेवं* तर्हि+ फलव्याप्यत्वं मा भूद्वृत्तिव्याप्यत्वं तु भविष्यति। साक्षिचैतन्यं ब्रह्मेत्युल्लिखन्त्या महावाक्यजन्यया मनोवृत्त्या ब्रह्मणि व्याप्यमाने सति तद्वृत्तिर्घटसंबन्धाद्धटाकारा सती जनैरपरोक्षज्ञानमित्युच्यते, तथा साक्षिसंबन्धात्साक्ष्याकाराया अस्या अप्यपरोक्षज्ञानत्वं कुतो न स्यात्। न च विषयसंबन्धादेव वृत्तेस्तदाकारत्वे वाक्यं व्यर्थमिति शङ्कनीयम्। जगत्कारणत्वेनोपलक्षितं ब्रह्म प्रत्यगात्मरूपाद्व्यतिरिक्तमित्येतादृशस्य भेदभ्रमस्य वाक्येनापोद्य(ह्य)त्वात्। तथा सति प्रत्यक्ब्रह्मैक्यरूपा वृत्तिर्भेदापवादेन विषयसंबन्धा-देव जायत इति *वाक्यजन्यमपि ज्ञानमपरोक्षमेव। यस्य तु बहिर्मुखस्य मनोवृत्तिरभ्यन्तरवर्तिना साक्षिणा न संबध्यते तस्य शब्दसामर्थ्यादेव प्रत्यग्ब्रह्मैक्यरूपा वृत्तिर्जायते। तदिदं ज्ञानं धर्माधर्मस्वर्गनरकादाविव परोक्षम्। नह्यत्र साक्षात्काराभावे वाक्यापराधो निमित्तम्। किं तु पराङ्मुखत्वलक्षणः पुरुषापराधः। यथा प्राङ्मुखस्य पश्चिमावस्थितरूपदर्शनाभावे चक्षुदोषो न निमित्तत्वेन कल्प्यते तद्वत्। स च बहिर्मुखः पुरुषो यदा निदिध्यासनशब्दवाच्येन ब्रह्मध्यानेनान्तर्मुखां सुक्ष्मवस्तुनिरूपणकुशलामेकाग्रां बुद्धिवृत्तिं संपादयति, तदाऽसौ बुद्धिवृत्तिः प्रत्यगात्मना संबध्य तदाकारा सती वाक्यानुग्रहेण भेदभ्रमं निराकुर्वती ब्रह्मसाक्षात्कार इत्युच्यते। वाक्यश्रवणात्पूर्वमेव सगुणब्रह्नोपासनेन वा पश्चान्निदिध्यासनेन वाऽन्तर्मुखस्यान्वयव्यतिरेकाभ्यां साक्षिचैतन्यं देहादिभ्यो विविच्यानुभवतोऽवान्तरवा-क्येन(ण) ब्रह्मत्वं निश्चितवतो मुख्याधिकारिणो x महावाक्येन ब्रह्मात्मसाक्षात्कार एवोत्पद्यते। न तु परोक्षज्ञानम्। तदेतदभिप्रेत्य वाक्यवृत्तावुक्तम् -
"प्रत्यग्बोधो य आभाति सोऽद्वयानन्दलक्षणः।
अद्वयानन्दरूपश्च प्रत्यग्बोधैकलक्षणः॥

________________________
* अविषयत्वमिति च्छेदः। + एवं च यन्मनसा न मनुत इति श्रुतिविरोधस्तदवस्थ इति भावः। * फलव्याप्यत्वनिषेधप्रतिपादिकैव श्रुतिरिति न तद्विरोध इत्यर्थः। + ज्ञानानुकूलव्यापारजन्यज्ञानरूपफलव्याप्यत्वम्। * भेदभ्रमनिवृत्तिद्वारेत्यर्थः + सत्यं ज्ञानमित्यादिना। x भेदभ्रमनिवृत्तिद्वारेत्यर्थः।

[[546]]

इत्थमन्योन्यतादात्म्यप्रतिपत्तिर्यदा भवेत्।
अब्रह्मत्वं त्वमर्थस्य व्यावर्तेत तदैव हि॥
तदर्थस्य च पारोक्ष्यं यद्येवं किं ततः शृणु।
*पूर्णानन्दैकरूपेण प्रत्यग्बोधोऽवतिष्ठते" इति॥

ननु प्रत्यग्ब्रह्मणोरन्योन्यतादात्म्याङ्गीकारे सति नाखण्डैकरसत्वं सिध्यति। नीलमुत्पलमित्यत्र सत्यपि तादात्म्ये गुणद्रव्यभेदस्यापि सद्भावात्। एव-मत्राप्यात्मत्वब्रह्मत्वकृतो भेदोऽपि प्रसज्येतेति चेन्न। गुणद्रव्ययोः परस्परव्यभिचारेण वैषम्यात्। नैल्यगुणो मेघादावपि वर्तमान +उत्पलं व्यभिचरति। *उत्पलद्रव्यमपि शुक्लरक्तोत्पलयोर्वर्तमानत्वान्नैल्यगुणं व्यभिचरति। अतस्तत्रार्थभेदान्नाखण्डार्थत्वम्। इह त्वात्मब्रह्मणोः परस्परव्यभिचाराभावादेकार्थत्वे सत्यखण्डत्वसिद्धिः। एतच्च विश्वरूपाचार्यैदर्शितम् -
"नाऽऽत्मता ब्रह्मणोऽन्यत्र ब्रह्मता नाऽऽत्मनोऽन्यतः।
तादात्म्यमनयोस्तस्मान्नीलोत्पलविलक्षणम्" इति।

एवं तर्हि पर्यायत्वादात्मा ब्रह्मेतिपदद्वयवैयर्थ्यमिति चेन्न। प्रतिपाद्यभेदाभावेऽपि मोहकल्पितयोरब्रह्मत्वपारोक्षयोव्यार्वर्त्ययोर्भिन्नत्वात्। तदप्याचार्यैर्दशितम् -
"आत्माऽपि सदिदं ब्रह्म मोहात्पारोक्ष्यदूषितम्।
ब्रह्मापि संस्तथैवाऽऽत्मा +सद्वितीयतयेक्षते" इति॥

एकमेव वस्तु शास्त्रगम्यत्वाकारेण ब्रह्मेत्युच्यते। मानसप्रत्यक्षत्वाकारेणऽऽत्मेति। तत्र शास्त्रगम्यानां(णां) जगत्कारणत्वसर्वज्ञत्वादीनां परोक्षत्वेन ब्रह्मणोऽपि परोक्षत्वभ्रमः। अहंप्रत्ययरूपेण मानसप्रत्यक्षेण प्रतीयमानानां देहादीनामब्रह्मत्वात्साक्षिणि चिदात्मन्यप्यब्रह्मत्वभ्रमः। ++ तयोर्ब्रह्मात्मनोर्भेदेन पदद्वयोपयोगात्प्रतिपाद्यस्याखण्डैकरसत्वे सत्यपरोक्षप्रत्यगात्मरूपे ब्रह्मणि महावाक्येनापरोक्षज्ञानोदयात्तथाविधज्ञानोपेतः पुमानत्र ब्रह्मविच्छब्देन विवक्षितः। तादृशस्य परप्राप्तियोग्यत्वात्परमाप्नोतीति हि तत्प्राप्तिः श्रूयते। परशब्दश्चान्यत्वं + तदत्र न संभवत्यद्वितीयत्वाद्वस्तुनः । "नेह नानाऽस्ति किंचन" इति श्रुत्या निषिद्धत्वात्। उत्कृष्टार्थत्वे तु ब्रह्मैव परशब्देनाभिघातव्यमितरस्य सर्वस्य मायामयत्वेन निकृष्टत्वात्। तथा सति ब्रह्मवित्पुमान्ब्रह्मैव प्राप्नोतीत्युक्तं भवति। आथर्वणिकास्तु विस्पष्टमिदमामनन्ति-
________________________
* प्रकृत्यादित्वात्तृतीया। + उत्पलत्वमित्यर्थः। * उत्पलजातिरपील्यर्थः। + मोहादित्यत्राप्यन्वेति। ++ मोहकल्पितोपाधिविशिष्टयोरित्यर्थः। + ब्रूत इति शेषः।
________________________
१ क. ख. ग. ङ. त्मब्र। २ ग. येष्यते। ३ ख. ब्दस्यान्य। ४ क. ख. ङ. स्तुतः ने। ५ ग. ष्टार्थे तु।

[[547]]

"स यो ह वै तत्परमं ब्रह्म वेद ब्रह्मैव भवति" इति। ननु ग्रामं प्राप्नोतीत्यत्र गतिपूर्वको ग्रामसंयोगः प्राप्तित्वेन प्रसिद्धः। अतो यथा सगुणब्रह्मोपासको मूर्धन्यनाड्योत्क्रम्यार्चिरादिमार्गेण गत्वा ब्रह्मलोकं प्राप्नोति, तथाऽत्रापि ब्रह्मप्राप्तिर्वक्तव्येति चेन्न। उत्क्रान्तिगत्योर्निषेधात्। "न तस्य प्राणा उत्क्रामन्ति" इति श्रुत्योत्क्रान्तिर्निषिध्यते। गतिनिषेधश्च स्मर्यते -
"सर्वभूतात्मभूतस्य सभ्यग्भूतानि पश्यतः।
देवा मार्गे विमुह्यन्ति ह्यपदस्य पदैषिणः" इति।

अयमर्थः। सर्वेषां प्राणिनामात्मभूतो यो ब्रह्मवित्सोऽयं सर्वान्प्राणिनः स्वात्मत्वेन सम्यक्पश्यति तस्य मार्गे देवा अपि मुह्यन्ति। उत्तरदक्षिणाधो-मार्गेष्वातिवाहिकत्वेनावस्थिता ये देवाः सन्ति ते सर्वेऽपि मार्गत्रयगन्तृणा-मुपासकानामिष्टापूर्तानुष्ठायिनामिष्टापूर्ताननुष्ठायिनां पापिनां पदं गतिं यथा पश्यन्ति तथा ब्रह्मविदोऽपदस्य गतिरहितस्य पदैषिणो गतिमन्विच्छन्तस्तामदृष्ट्वा भ्रान्ता भवन्तीति। तस्मादस्य ब्रह्म प्राप्ति(प्त)त्वेनोपचर्यत इति। तं च विलयं श्रुतिर्दर्शयति - "न तस्य प्राणा उत्क्रामन्त्यत्रैव समवलीयन्ते ब्रह्मैव सन्ब्रह्माप्येति" इति। बोधात्पुराऽपि ब्रह्मैव सन्नज्ञानाज्जीवत्वभ्रमं प्राप्य पुनर्बोधादूर्ध्वमनुभवेनापि ब्रह्म यथा भवति तथा स्वयमप्येति विलीयते स्वकीयो जीवत्वोपाधिर्विनश्यतीत्यर्थः। यथा स्वकण्ठेऽवस्थितमाभरण-मज्ञात्वाऽन्यत्रान्विष्यन्केनचिद्वोधितो हस्तेन संस्पृश्येदानीमेतत्प्राप्तमित्युपचरति, तद्वदौपचारिकी ब्रह्मप्राप्तिर्द्रष्टव्या तदेवं ब्रह्मस्वरूपविषया मीमांसोपरिष्टाद्भविष्यति। वेदनविषया परप्राप्तिविषया चोदाह्रियते। यद्यपि पूर्वत्र सर्वत्र तत्तदनुवाकस्यावसान एव तत्तद्विषया मीमांसोदाहृता, तथाऽप्यत्र ब्रह्मविदित्यारभ्येत्युपनिषदित्यन्तस्यानुवाकस्यातिप्रौढतया तन्मध्ये मीमांसितव्यानामर्थानां बहुत्वाद्बुद्धिसौकर्याय तत्तद्वाक्यसमीप एव तत्तन्मीमांसोदाह्रियते। या तु देशविशेषे ब्रह्मविदित्यारभ्य नवानुवाका इति प्रसिद्धिः सा त्वध्यापकैः पाठसौकर्याय परिकल्पिता, न त्वर्थानुसारिणी। ते हि तदप्येष श्लोको भवतीत्यस्याः प्रतिज्ञायाः श्लोकपाठस्य च मध्ये तं तमनुवाकं समापयन्ति। न चैतद्युक्तम्। कस्यचिदप्यर्थस्य पर्यवसानाभावात्। तस्मादितरदेशगताध्यापकप्रसिद्ध्या कृत्स्रोऽप्ययमेक एवानुवाकः। एतदेवाभिप्रेत्य काण्डानुक्रमणिकाभाष्यकारो वारुण्या उपनिषदः "सह नाववतु" "ब्रह्मविदाप्नोति परम्" "भृगुर्वै वारुणिः" इत्यनुवाकत्रयात्मकत्वं व्याजहार। भारद्वाजसूत्रे मुमूर्षोः कर्णे जप्यत्वेनैवमुदाहृतम् - "ब्रह्मविदाप्नोति परम्, भुगुर्वै वारुणिरित्येतावनुवाकौ ब्रह्मविदो दक्षिणे कर्णे जपति" इति। ब्रह्मविदित्यारभ्य भृगुरित्यन्तः(तः) प्राक्तनो ग्रन्थ
________________________
१. ङ मार्गेऽपि। २ ग. घ. यिनां पा। ३ घ. मेकः स ए। ४ ङ. जपत्वे।

[[548]]

एक एवानुवाकः। येषां नवानुवाककल्पना तैषामप्येकवल्लीत्वप्रसिद्धिरस्ति। ब्रह्मावल्लीत्येवं तैर्व्याहृतत्वात्। भगवद्भिर्भाष्यकारैरप्यानन्दवल्लीत्येवं व्याहृतम्। अतो बहुस्कन्धयुक्तवल्लीवद्बहुविधावान्तरपाठभेदयुक्तोऽप्येक एवायमनुवाकः। तथा सति बुद्धिविक्षेपानुत्पादनाय तत्तद्वाक्यसमीप एव मीमांसोदाहरणं युक्तम्। अत्र यद्वेदनं ब्रह्मविच्छब्देन व्यवहृतं तस्य स्वातन्त्र्येण पुरुषार्थहेतुत्वं तृतीयाध्यायस्य चतुर्थपादे*चिन्तितम्-
"क्रत्वङ्गमात्मविज्ञानं स्वतन्त्रं वाऽऽत्मनो यतः।
देहातिरेकमज्ञात्वा न कुर्यात्क्रतुगं ततः॥
नाद्वैतधीः कर्महेतुर्हन्ति प्रत्युत कर्म सा।
आचारो लोकसंग्राही स्वतन्त्रा ब्रह्मधीस्ततः॥

आत्मनो देहातिरेकज्ञानमन्तरेण परलोकगामित्वानिश्चयाज्ज्योतिष्टोमा-दिप्रवृत्तिरेव न स्यादिति क्रतुषु प्रवर्तकत्वेनौपनिषदमात्मज्ञानं कर्मङ्गमिति प्राप्ते ब्रूमः - देहव्यतिरिक्तात्म-ज्ञानं द्विविधम्। परलोकगामिकर्त्रात्मविज्ञान-मेकं द्वितीयं ब्रह्मात्मतत्त्वविज्ञान चेति। तत्र कर्त्रात्मज्ञानस्य प्रवर्तकत्वेऽपि नाद्वैतब्रह्मात्मतत्त्वज्ञानं प्रवर्तकम्। प्रत्युत क्रियाकारकफलनिषेधेन निवर्तकमेव। ननु तत्त्वविदामपि जनकादीनां कर्मप्रवृत्तिलक्षण आचारो दृश्यते। बाढम्। लोकसंग्रहार्थोऽयमाचारः। यदि तत्त्वविदामपि मुक्तये कर्माण्यनुष्ठेयानि स्युः कथं तर्हि प्रजादिवैयर्थ्यश्रुतिरुपपद्यते । "किं प्रजया करिष्यामो येषां नोऽयमात्माऽयं लोकः" इति। आत्मतत्त्वरूपस्य लोकस्यापरोक्षे सत्यनात्मलोकसाधनभूतायाः प्रजाया वैयर्थ्यं श्रूयते। एवं किमर्था वयमध्येष्यामहे किमर्था वयं यक्ष्यामह इत्याद्युदाहरणीयम्। तस्मादात्मतत्त्वज्ञानं स्वतन्त्रपुरुषार्थसाधनं न तु कर्माङ्गम्"।
तस्य च ज्ञानस्योत्पत्तिकालस्तत्रैव +चिन्तितः -
"इहैव नियंत ज्ञानं पाक्षिकं वा नियम्यते।
तथाऽभिसंधेर्यज्ञादिः क्षीणो विविदिषाजनौ॥
असति प्रतिबन्धेऽत्र ज्ञानं जन्मान्तरेऽन्यथा।
श्रवणायेत्यादिशास्त्राद्वामदैवोद्भवादपि" इति।

श्रवणमनननिदिध्यासनेष्वनुष्ठीयमानेष्वस्मिन्नेव जन्मनि ज्ञानं जायत इति निय-
________________________
* पुरुषार्थोऽतः शब्दादिति बादरायणः। अ॰ ३ पा॰ ४ अ॰ १ सू॰ १। + ऐहिकमप्यप्रस्तुतप्रतिबन्धे तद्दर्शनात्। अ॰ ३ पा॰ ४ अ॰ १६ सू॰ ५९।
________________________
१ घ. त्येव व्या। २ ग. ठयु। ३ ग. ज्ञानमिति। ४ ख. पद्येत। किं।

[[549]]

म्यते न त्विहैव वा जन्मान्तरे वेति कालविकल्पः। कृतः। श्रवणादिषु प्रवर्तमानस्य पुरुषस्येच्छाया ऐहिकज्ञानोत्पत्तिविषयत्वात्। इहैव मे विद्या जायतामित्यभिसंधाय पुरुषः प्रवर्तते। न चादृष्टफलानां यज्ञादीनां * तत्साधनत्वेन स्वर्गवज्जन्मान्तरे ज्ञानोत्पत्तिः शङ्कनीया। श्रवणादिप्रवृत्तिः प्रागेव विविदिषामुत्पाद्य यज्ञादीनां *तत्साधनत्वेन स्वर्गवज्जन्मान्तरे ज्ञानोत्पत्तिः शङ्कनीया। श्रवणादिप्रवृत्तेः प्रागेव विविदिषामुत्पाद्य यज्ञादीनां चरितार्थत्वात्। तस्मादैहिकत्वेन ज्ञानोत्पत्तिर्नियम्यत इति प्राप्ते ब्रुमः - असति प्रतिबन्धे ज्ञानमिहैव संभवति। सति तु प्रतिबन्धेऽत्रानुष्ठितैः श्रवणादिभिर्जन्मान्तरे विज्ञानमुत्पद्यते। प्रतिबन्धश्च बहुविधः श्रूयते -
"श्रवणायापि बहुभिर्यो न लभ्यः शृण्वन्तोऽपि बहवो यं न विद्युः।
आश्चर्यो वक्ता कुशलोऽस्य लब्धा आश्चर्यो ज्ञाता कुशलानुशिष्टः" इति॥

न च पूर्वजन्मानुष्ठितैः श्रवणादिभिर्जन्मान्तरे ज्ञानोत्पत्तिर्न दृष्टचरेति वाच्यम्। वामदेवस्य गर्भ एवावस्थितस्य ज्ञानोत्पत्तिश्रवणात्। "गर्भ एवैतच्छयानो वामदेव एवमुवाच" इति श्रुतेः। तस्मादिह वा जन्मान्तरे वा ज्ञानोत्पत्तिः।

परमाप्नोतीत्यत्र परशब्दोऽन्यवस्तुवाची न भवति। ब्रह्मव्यतिरिक्तस्य वस्तुनोऽसत्त्वादिति यदुक्तं सोऽयमन्याभावस्तस्यैवाध्यायस्य द्वितीयपादे +चिन्तितः -
"अस्त्यन्यद्ब्रह्मणो नो वा विद्यते ब्रह्मणोऽधिकम्।
सेतुत्वोन्मानवत्त्वाच्च संबन्धाद्भेदवत्त्वतः॥
धारणात्सेतुतोन्मानमुपास्त्यै भेदसंगती।
उपाध्युद्भवनाशाभ्यां नान्यदन्यनिषेधतः" इति॥

यदेतद्ब्रह्म नेति नेतीति दृश्यप्रतिषेधेन व्यवस्थापितम्, तस्मादपि ब्रह्मणो-ऽन्यदस्तीत्यभ्युपगन्तव्यम्। कुतः। सेतुत्वादिव्यपदेशेभ्यः। "अथ य आत्मा स सेतुर्विधृतिः" इति सेतुत्वं चोपदिश्यते। तत्र यथा लोके पारावारवाञ्जलस्य विधारकः सेतुस्तं च सेतुं तीर्त्वा जाङ्गलं प्रतिपद्यते, तथा ब्रह्मणोऽपि सेतुत्वेन जगद्विधारकत्वाद्ब्रह्म तीर्त्वा गन्तव्येनान्येन केनचिद्भवितव्यम्। तथोन्मानव्यपदेशोऽपि ब्रह्मणः श्रूयते - "चतुष्पाद्ब्रह्म" "षोडशकलं ब्रह्म" इति। तच्चोन्मानं सद्वितीय एव गवादौ दृष्टचरम्, न त्वद्वितीये कुत्रचित्। तथा संबन्धव्यपदेशः श्रूयते - "सता सोम्य तदा संपन्नो भवति" इति। स च संबन्धः सद्रूपादसतोऽन्यस्य विद्यमानतायामवकल्पते । तथा "आत्मा वा अरे द्रष्टव्यः" इति द्रष्टृद्रष्टव्यभेदव्यपदेशोऽपि भवति। तस्मान्नाद्वितीयं ब्रह्मेति प्राप्ते ब्रूमः - न तावद्ब्रह्मणः सेतुत्वं मुख्यं संभवति मृद्दारुमयत्वप्रस-
________________________
* ज्ञानसाधनत्वेन। +परमतः सेतून्मानसंबन्धभेदव्यपदेशेभ्यः। अ॰ ३ पा॰ २ अ॰ ७ सू॰ ३१।
________________________
१ क. ख. ततयाऽव। २ ग. यामेव क।

[[550]]

ङ्गात्। केनचित्सेतुसामान्येन सेतुत्वविवक्षायां विधारकत्वमात्रं विवक्ष्यताम्। न तु सद्वितीयत्वम्। सेतुर्विधृतिरितिश्रवणात्। उन्मानं तूपास्त्यै व्यपदिश्यते तत्प्रकरणत्वात्, न तु तत्त्वावबोधाय। भेदव्यपदेशश्चोपाध्युद्भवमपेक्ष्य घटाकाशमठाकाशवदुपपद्यते। संबन्धव्यपदेशश्चोपाधिनाशमपेक्ष्य घटभङ्गे घटाकाशमहाकाशवदुपचर्यते। तस्माद्ब्रह्मव्यतिरिक्तवस्तुसा-धकहेतूनामन्यथासिद्धत्वादेकमेवाद्वितीयमित्यन्यवस्तुनिषेधाच्चाद्वितीयमेव ब्रह्मा ।

प्राप्नोतीत्यत्र ब्रह्मलोकवत्प्राप्तिर्न भवत्युत्क्रान्तिनिषेधादिति यदुक्तं सोऽयं निषेधश्चतुर्थाध्यायस्य द्वितीयपादे *चिन्तितः -
"किं जीवादथवा देहात्प्राणोत्क्रान्तिर्निवार्यते।
जीवान्निवारणं युक्तं जीवेद्देहोऽन्यथा सदा॥
तप्ताश्मजलवद्देहे प्राणानां विलयः स्मृतः।
x उच्छ्रयत्यत्र देहोऽतो देहात्सा विनिवार्यते"॥

"न तस्य प्राणा उत्क्रामन्ति" इति तत्त्वविदः प्राणानामुत्क्रान्तिर्निषिध्यते तस्य निषेधस्यापादानं जीवः। न तु देहः। अन्यथा देहानुत्क्रान्तौ मरणाभावः प्रसज्येतेति प्राप्ते ब्रूमः - तप्ताश्मनि प्रक्षिप्तं जलं न यथाऽन्यत्र गच्छति नापि तत्र दृश्यते किंतु स्वरूपेण लीयते तद्वत्तत्त्वविदः प्राणा देहादनुत्क्रामन्तोऽपि न देहेऽपतिष्ठन्ते किंतु विलीयन्ते। अतो जीवनासंभवान्मृतो देह इति व्यवहारः। न चानुत्क्रान्तौ न मृतो देह इति व्यवहारः। अनुत्क्रान्तानां प्राणानां देहेऽवस्थानाभावे देहस्योच्छूनत्वमेव लिङ्गम्। नन्वियतः प्रयासाद्वरं देहादुत्क्रन्तिरस्तु प्रतिषेधस्तु जीवापादानको भविष्यति। मैवम्। देहादुत्क्रम्य जीवेन सहावस्थितेषु प्राणेषु देहान्तरग्रहणस्याऽऽवश्यकत्वान्मुक्तिरेव न स्यात्। तस्मादुत्क्रान्तिप्रतिषेधस्य देह एवापादानं न जीवः"।

प्राप्तिशब्देन जीवत्वोपाधिविलयो विवक्षित इत्युक्तं सोऽपि विलयस्तत्रैव *चिन्तितः -
"तस्य वागादयः स्वस्वहेतौ लीनाः परेऽथवा।
गताः कला इति श्रुत्या स्वस्वहेतुषु तल्लयः॥
नद्यब्धिलयसाम्योक्तोर्विद्वद्दृष्ट्या लयः परे।
अन्यदृष्टिपरं शास्रं गता इत्याद्युदात्दृतम्॥"
________________________
*प्रतिषेधादिति चेन्न शारीरात्। अ॰ ४ पा॰ २ अ॰ ६ सू॰ १२। x निश्चेष्टो भवतीत्यर्थः।
* तानि परे तथा ह्माह। अ॰ ४ पा॰ २ अ॰ ७ सू॰ १५।
________________________
१ क. ख. ङ. ब्रूमः।

[[551]]

प्रपा॰ ८ अनु॰ २) कृष्णयजुर्वेदीय तैत्तिरीयारण्यकम्।
तत्त्वज्ञानिनो वागादयः प्राणा विलीयमानाः प्रातिस्विकेषु कारणेषु विलीयन्ते न तु परमात्मनि। गताः कलाः पञ्चदश प्रतिष्ठा इति कलाशब्दवाच्यानां प्राणादीनां प्रतिष्ठाशब्दवाच्यस्वस्वकारणप्राप्तिप्रतिपादिकायाः "यत्रास्य पुरुषस्य मृतस्याग्निं वागप्येति वातं प्राणश्चक्षुरादित्यम्" इत्यादिश्रुतेरिति प्राप्ते ब्रूम: — तत्त्वविदृष्टया परमात्यन्येव लय इति श्रुत्यन्तरान्निश्चीयते--
"यथा नद्यः स्यन्दमानाः समुद्रेऽस्तं गच्छन्ति नामरूपे विहाय।
तथा विद्वान्नामरूपाद्विमुक्तः परात्परं पुरुषमुपैति दिव्यम्" इति।

श्रुतौ नद्यब्धिलयद्दष्टान्त उपन्यस्यते। अथ दार्ष्टान्तिके परमात्मनि लय इत्ययमर्थो न विशदस्तर्हि श्रुत्यन्तरे विशदो गम्यते--- "यथेमा नद्यः स्यन्दमानाः समुद्रायणाः समुद्रं प्राप्यास्तं गच्छन्ति भिद्येते तासां नामरूपे समुद्र इत्येवं प्रोच्यते। एवमेवास्य परिद्रष्टुरिमाः षोडश कलाः पुरुषायणाः पुरुषं प्राप्यास्तं गच्छन्ति भिद्येते चाऽऽसां नामरूपे पुरुष इत्येवं प्रोच्यते" इति। भिद्येते विलीयेते। सेयं श्रुतिस्तत्त्वविद्दृष्टिविषया। गताः कला इति शास्रं तु तटस्थपुरुषप्रतीतिविषयम्। म्रियमाणे तत्त्वविदि समीपवर्तिनः पुरुषाः स्वस्वदृष्ट्या तदीयवागादीनामप्यग्न्यादिषु लयं मन्यन्तेऽतः श्रुत्योर्न विरोधः। तस्मात्परमात्मनि तत्त्वविदः प्राणानां विलयः"।
उपाधिविलये यन्मुक्तिरूपं त(त्त)स्मिन्नेवाध्याये चतुर्थपादे *चिन्तितम्--
"नाकवन्नूतनं मुक्तिरूपं यद्वा पुरातनम्।
अभिनिष्पत्तिवचनात्फलत्वादपि नूतनम्॥
स्वेन रूपेणेतिवाक्ये स्वशब्दात्तत्पुरातनम्।
आविर्भावोऽभिनिष्पत्तिः फलं चाज्ञानहानितः॥
"एष संप्रसादोऽस्माच्छरीरात्समुत्थाय परं ज्योतिरुपसंपपद्य स्वेन रूपेणा-
भिनिष्पद्यते" इति श्रूयते। अस्यायमर्थः। सम्यक्प्रसीदत्युपाध्युपशान्ताविति संप्रसादो जीवः। स च शरीरत्रयाभिमानं परित्यज्य परं ब्रह्म मुक्तरूपेणाव-
तिष्ठत इति। तत्रेतन्मुक्तिरूपं न जीवस्य पूर्वसिद्धं किंतु स्वर्गवदागन्तुकम्। कुतः। अभिनिष्पद्यत इत्युत्पाद्यत्वश्रवणात्। पूर्वसिद्धत्वे संसारदशायामपि सद्भावेन फलत्वं न स्यात्तस्मात्स्वर्गवदिदं नूतनं मुक्तिरूपमिति प्राप्ते ब्रूम: — स्वेन रूपेणाभिनिष्पद्यत इति स्वशब्देन विशेषितत्वात्पूर्वमपि विद्यत एव मुक्तिरूपम्। न चात्र स्वशब्दः स्वकीयत्वमभिधत्ते विशेषणवैर्थ्यप्रसङ्गात्। यद्यद्रूपं मुक्तावुपादत्ते तत्तत्स्वकीयमेवेति कस्य व्यावृत्तये विशे-
_____________________________________________________
*सपद्याऽऽविर्भावः स्वेनशब्दात्। अ॰ ४ पा॰ ४ अ॰ १ सू॰ १
_____________________________________________________
१ क. ग. घ. ङ. ०विदो द्दष्टया। २ ग. घ. ०तनमि०।

[[552]]

श्रीमत्सायणाचार्यविरचितभाष्यसमेतम् — (प्रपा॰ ८ अनु॰ २ )
ष्येत। आत्मवाचित्वे तु स्वशब्दस्य स्वकीयत्वव्यावृत्तिः प्रयोजनम्। न चाभिनिष्पत्तिरुत्पत्तिः पूर्वसिद्धस्योत्पत्त्यसंभवात्। किं तर्हि तत्त्वज्ञानेन ब्रह्मत्वाविर्भावोऽभिनिष्पत्तिः। न चैवं सत्युपसंपद्याभिनिष्पद्यत इत्यनयोः पुनरुक्तिरिति शङ्कनीयम्। संपत्तिशब्देन तत्पदार्थशोधनस्य विवक्षितत्वत्। अभिनिष्पत्तिस्तु वाक्यार्थावबोधः। न च पूर्वसिद्धत्वे मुक्तिरूपस्य फलत्वविरोधः। निवृत्ताज्ञानरूपत्वाकारेण पूर्वसिद्धत्वाभावात्। तस्मत्पुरातनं वस्त्वेव मुक्तिरूपम्"।
*
तत्रैवान्यच्चिन्तितम्--
"मुक्तरूपाद्ब्रह्म भिन्नमभिन्नं वा विभिद्यते।
संपद्य ज्योतिरित्येवं कर्मकर्तृभिदोक्तितः॥
अभिन्निष्पन्नरूपस्य स उत्तमपुमानिति।
ब्रह्मत्वोक्तेरभिन्नं तद्भेदोक्तिरुपचारतः"॥
पूर्वाधिकरणे निर्णीतं यदेतन्मुक्तस्य स्वरूपं तत्परस्माद्ब्रह्मणो भिन्नं भवितुमर्हति। कुतः। कर्मकर्तृव्यपदेशात्। "एष संप्रसादः परं ज्योतिरुपसंपद्य" इत्यत्र संप्रसादशब्दोदितो जीव उपसंपत्तौ कर्तृत्वेनोपदिश्यते। ज्योतिःशब्दवाच्यं च ब्रह्म कर्मत्वेन। तस्मान्मुक्तस्य जीवस्य स्वरूपं ब्रह्मणो भिन्नमिति प्राप्ते ब्रूम: — ज्योतिरुपसंपद्येति वाक्यं तत्पदार्थशुद्धिविषयमुक्तम्। अतस्तदानीं भेदोऽस्ति नाम। तदुपरि स्वेन रूपेणाभिनिष्पद्यत इति वाक्यं वाक्यार्थदशापन्नं मुक्तस्वरूपं प्रतिपादयति। न च तस्य ब्रह्मणा सह भेदोऽस्ति। "स उत्तमः पुरुषः" इति वाक्ये तच्छब्देनाभिनिष्पन्नरूपं मुक्तस्वरूपं परामृश्य तस्योत्तमपुरुषशब्दवाच्यब्रह्मस्वरूपत्वाभिधानात्। तस्मान्मुक्तस्वरूपं ब्रह्माभिन्नम्"।
+
पुनरन्यच्चिन्तितम्---
"क्रमेण युगपद्वाऽस्य सविशेषाविशेषते।
विरुद्धत्वात्कालभेदाद्यवस्था श्रुतयोस्तयोः॥
मुक्तामुक्तद्दशोर्भेदाद्यवस्थासंभवे सति॥
अविरुद्धं यौगपद्यमश्रौतं क्रमकल्पनम्"॥
मुक्तस्य स्वरूपभूतं ब्रह्म श्रुतिषु द्विधा प्रतिपाद्यते। क्वचित्सविशेषं क्वचि-
न्निर्विशेषम्। तथा हि ---"य आत्माऽपहतपाप्मा विजरो विमृत्युर्विशोको विजिघत्सोऽपिपासः सत्यकामः सत्यसंकल्पः" इति सविशेषत्वश्रुतिः। "स यथा सैन्धवघनोऽन-
___________________________________________________
*चि अविभागेम द्दष्टत्वातू। अ॰ ४ पा॰ ४ अ॰ २ सू॰ ४। + ब्राह्मेण जैमिनिरुपन्यासादिभ्यः। अ॰ ४ पा॰ ४ अ॰ ३ सू॰ ५।
___________________________________________________
१ क. ख. ङ. ०क्तस्य स्व०।

[[553]]

प्रपा॰ ८ अनु॰ २) कृष्णयजुर्वेदीय तैत्तिरीयारण्यकम्।
न्तरोऽबाह्यः कृत्स्रो रसघन एवैवं वा अरेऽयमात्माऽनन्तरोऽबाह्यः कृत्स्नः प्रज्ञानघन एव" इति निर्विशेषत्वश्रुतिः। ते एते सविशेषत्वनिर्विशेषत्वे मुक्तिदशायां ब्रह्मणो न युगपत्संभवतः परस्परविरुद्धत्वात्। अतः कालभेदेनोभे व्यवस्थापनीये इति प्राप्ते ब्रूम: — प्रतिपत्तृभेदाद्युगपदेव सविशेषत्वनिर्विशेषत्वे उपपद्येते। मुक्तप्रतिपत्त्या निर्विशेषत्वमेव। बद्धप्रति-
पत्त्या तु मुक्तस्वरूपं ब्रह्म सर्वज्ञत्वादिगुणविशिष्टं सज्जगत्कारणत्वेनावभासते। न हि मुक्ताः पुरुषाः कदाचिदपि सर्वज्ञत्वसत्यसंकल्पत्वादिगुणयुक्ता वयमिति प्रतिपद्यन्ते। तत्प्रतिपत्तिहेतुभूताया अविद्याया विनाशितत्वात्। बद्धपुरुषास्त्वविद्यायुक्ताः सन्तो निर्विशेषमेव ब्रह्म सर्वज्ञत्वादिगुणविशिष्टं कल्पयन्ति। अतः प्रतिपत्तृभेदाद्युगपद्व्यस्थासिद्धौ किमनेन कालभेदकल्प-
नेन। तस्माद्युगपदेव सविशेषत्वनिर्विशेषत्वे"।
मुक्तावन्तो विशेषस्तृतीयाध्यायस्य चतुर्थपादे *चिन्तित: —
"मुक्तिः सातिशया नो वा फलत्वाद्ब्रह्मलोकवत्।
स्वर्गवच्च नृभेदेन मुक्तिः सातिशयैव हि॥
ब्रह्मैव मुक्तिर्न ब्रह्म क्वचित्सातिशयं श्रुतम्।
अत एकविधा मुक्तिर्वेधसो मनुजस्य वा"॥
यथा ब्रह्मलोकाख्यं फलं सालोक्यसारूप्यसामीप्यसार्ष्टिभेदेन चतुर्विधम्। तत्र सार्ष्टिर्नाम चतुर्मुखेन(ण) समानैश्वर्यत्वम्। यथा वा कर्मभूयस्त्वात्फल-
भूयस्त्वमितिन्यायेन स्वर्गो बहुविधस्तथा मुक्तिरपि फलत्वाविशेषात्सातिश-
येति प्राप्ते ब्रूम: — मुक्तिर्नाम निजसिद्धब्रह्मस्वरूपमेव न तु स्वर्गवदागन्तुकं किंचिद्रूपमिति वक्ष्यते। ब्रह्म चैकविधत्वेन श्रुतं निर्णीतं च। तस्माच्चतुर्मुखस्य मानुषस्य वा मुक्तिरेकविधैव। सालोक्यादिविशेषस्तु जन्यरूपत्वादुपासनातारतम्येन सातिशयो भविष्यति। मुक्तिस्तु न ताद्दशीति सिद्धम्"।
यथोक्तैर्दशाभिर्विचारैर्निर्णीतौ ज्ञानमोक्षौ साधनफलरूपौ ब्रह्मविदाप्नोति परमिति वाक्येन सूत्रितौ। इदानीं तस्य सूत्रस्य संक्षिप्तव्याख्यानरूपां कांचिद्दचमुदाहरति--
मदे॒षाऽभ्यु॑क्ता। स॒त्यं ज्ञा॒नम॑न॒न्तं ब्रह्म॑। यो
वे॑द॒ निहि॑तं॒ गुहा॑यां पर॒मे व्यो॑मन्। सो॑ऽश्नुते॒
सर्वा॒न्कामा॑न्त्स॒ह। ब्रह्म॑णा विप॒श्चितेति॑, इति।
____________________________________________________
* एवं मुक्तिफलानियमस्तदवस्थावधृतेस्तदवस्थावधृतेः। अ॰ ३ पा॰ ४ अ॰ १७ सू॰ ५२
____________________________________________________
१ क. ख. ङ. पत्त्वसि। २ ग. च.। ३ ग. घ. मनुष्यस्य।

[[554]]

श्रीमत्सायणाचार्यविरचितभाष्यसमेतम् — (प्रपा॰ ८ अनु॰ २ )
तत्तस्मिन्पूर्वसूत्रार्थे तदभिप्रायपरिज्ञानार्थमेषाऽनन्तरमेव वक्ष्यमाणा काचिद्दगभ्युक्ताऽभितः कथिता। सर्वोऽपि सूत्राभिप्रायस्तस्यां विस्पष्ट इत्यर्थः। ब्रह्मविदित्युक्ते कीद्दशं ब्रह्मेत्येवं बुभुत्सोदयात्सत्यादिभिश्चतुर्भिः पदैस्तत्स्वरूपमुच्यते। तानि च पदानि समानाधिकरणत्वाद्विशेषणविशेष्यरूपाणि। यथा नीलं महत्सुगन्ध्युत्पलमित्यत्र विशेषणविशेष्यभाव-
स्तद्वत्। तत्र वेद्यतया विवक्षितत्वात्प्रधानं ब्रह्म विशेष्यं सत्यादिपदानि च स्वार्थविपरीतेभ्यस्तद्ब्रह्म व्यावर्तयन्ति। ननु विवक्षितोत्पलविपरीतान्य-
न्यान्युत्पलानि विद्यन्ते रक्तमुत्पलं स्वल्पमुत्पलमीषद्गन्धमुत्पलमित्येवं द्दष्टत्वात्। अतो विवक्षितस्योत्पलस्य तेभ्यो व्यावृत्तये नीलादिपदानि। अत्र त्वनृतं ब्रह्म जडं ब्रह्म परिच्छिन्नं ब्रह्मेत्येवं विपरीतानि ब्रह्माणि न सन्ति। यथाऽसावादित्य एकस्तद्वद्ब्रह्माप्येकमेव। तस्य व्यावर्त्याभावात्सत्यादिविशेषणानि व्यर्थानीति चेन्न। तेषां लक्षणरूपविशेषणत्वेन व्यावर्त्यसद्भावात्। सजातीयंमात्राव्द्यावर्तकं केवलं विशेषणम्। स्वेतरकृत्स्नव्यावर्तकं लक्षणरूपविशेषणमिति तयोर्विवेकः। तथा सत्यब्रह्मरूपेभ्योऽसत्यजडपरिच्छिन्नेभ्यो व्यावृत्तये सत्यादिपदानि भविष्यन्ति। अवकाशरूपमाकाशमित्येतस्मिल्लँक्षणे सजातीयस्याऽऽकाशान्तरस्य व्यावर्त्यस्याभावेऽपि विजातीयानि मूर्तद्रव्याणि यथा व्यावर्त्यन्ते, तद्वदसत्यादीन्यत्र व्यावर्त्य-
न्ताम्। सत्यादिपदानि ब्रह्म विशेष्टुं प्रवृत्ततया परार्थत्वात्परस्परनिरपेक्षाण्येव ब्रह्मशब्देन संबध्यन्ते, सत्यं ब्रह्म ज्ञानं ब्रह्मानन्तं ब्रह्मेति। यद्वस्तु येन रूपेण निश्चीयते तच्चेत्कदाचिदपि तद्रूपं न व्यभिचरेत्तदा तद्वस्तु सत्यमित्यु-
च्यते। यथा सर्पस्याधिष्ठानभूता रज्जुः। यस्य तु व्याभिचारोऽस्ति तदनृतम्। यथा रज्ज्वां प्रतीतः सर्पस्तथा सर्वजगधिष्ठानभूता रज्जुः। यस्य तु व्यभिचारोऽस्ति तदनृतम्। यथा रज्ज्वां प्रतीतः सर्पस्तथा सर्वजगदधिष्ठानभूतं ब्रह्म मुक्तावपि व्यभिचाराभावात्सत्यम्।
ज्ञानबाध्यत्वेन मुक्तौ व्यभिचरितत्वाज्जगदनृतम्। अत एवमाण्डूक्यश्रुतिर्जगतो मिथ्यात्वं दर्शयति---"मायामात्रमिदं द्वैतम्" इति। छन्दोगाश्च द्दष्टान्तत्वेन विकारस्य विकारस्य घटादेरनृतत्वं प्रकृतेश्च मृत्तिकायाः सत्यत्वमामनन्ति---"वाचारम्भणं विकारो नामधेयं मृत्तकेत्येव सत्यम्" इति। ब्रह्म जडं भवितुमर्हति सत्यत्वान्मृत्तिकावदित्याशङ्कय ज्ञानमित्युच्यते। व्यावहारिकसत्यं त्वचिद्रूपमित्यभिप्रायः। ब्रह्म परिच्छिन्नं भवितुमर्हति ज्ञानशब्दार्थत्वाद्धटज्ञानवदित्याशङ्क्यानन्तमित्युच्यते। ज्ञायते स्फोर्यते घटादिकमनेनेति व्युत्पत्त्या घटस्फुरणयोः संबन्धजनकोऽन्तःकरणवृत्तिविशेषो लोके ज्ञानशब्दस्यार्थः। स च भौतिकः। "अन्नमयं हि सोम्य मनः" इति श्रुतेः। तस्माद्युक्तं तस्य ज्ञानस् परिच्छिन्नत्वम्। इह तु ज्ञप्तिर्ज्ञानमिति व्युत्पत्त्या स्फुरणमेवोच्यते, तस्य भौतिकत्वाभावादनन्तत्वम्। अन्तः परिच्छेदः। स च त्रिविध: —
_____________________________________________________
१ क. ख. घ. ङ. र्तलरूपं लक्षणमिति।

[[555]]

प्रपा॰ ८ अनु॰ २) कृष्णयजुर्वेदीयं तैत्तिरीयारण्यकम्।
देशकृतः कालकृतो वस्तुकृतश्चेति। तत्र "आकाशवत्सर्वगतश्च नित्यः " इति श्रुत्या सर्वदेशसर्वकालसंबन्धावगमाद्देशकालपरिच्छेदौ न स्तः।
"ब्रह्मैवेदममृतं पुरस्तात्पश्चाद्बह्म दक्षिणतश्चोत्तरेण।
अधश्चोर्ध्वं च प्रसृतं ब्रह्मैवेदं विश्वमिदं वरिष्ठम्"
इति श्रुतौ सर्वदेशकालसंबन्धवत्सर्ववस्त्वात्मकत्वस्यापि श्रवणाद्बह्मव्य-तिरिक्तवस्त्वभावेन वस्तुपरिच्छेदोऽपि नास्ति। तदेवं सत्यादिशब्दैर्मिथ्या-
त्वजाड्यपरिच्छेदेभ्यो यव्द्यावर्तितं तद्बह्मेति वाक्यार्थः संपद्यते। ननु सत्यादिपदानामतव्द्यावृत्तिपरत्वाद्बह्मशब्दार्थस्योत्पलादिशब्दार्थवल्लोके प्रसिद्धयभावाद्वाक्यं शून्यपरं प्रसज्येत--
"मृगतृष्णाम्भसि स्रातः खपुष्पकृतशेखरः।
एष वन्ध्यासुतो याति शशशृङ्गधनुर्धरः"
इतिवाक्यार्थवदिति चेन्न। बृंहतेर्धातोरर्थानुगमेन ब्रह्मशब्दार्थस्य प्रसिद्ध-
त्वात्। प्रकारान्तरेणापि प्रसिद्धिर्दर्शिता---"सर्वस्याऽऽत्मत्वाच्च ब्रह्मास्तित्व-
प्रसिद्धिः। सर्वो ह्यात्मास्तित्वं प्रत्येति" इति। ब्रह्मणश्चाऽऽत्मत्वादस्तित्वं प्रसिद्धम्। ब्रह्मणश्चाऽऽत्मत्वम् "अयमात्मा ब्रह्म" इत्यादिश्रुतिसिद्धम्। अतः शून्यार्थत्वाभावे सति सत्यादिपदानां विशेषणत्वं लक्षणत्वं चोपपद्यते। अन्यथा किं विशेष्येत किं वा लक्ष्येत। वस्तुतो ब्रह्मान्तराभावेऽप्याविद्यादशायामनृतजडपरिच्छिन्नैरुपाधिभिरुपहितत्वाकारेणानृतत्वादिधर्मविशिष्टानां त्रयाणां ब्रह्मान्तराणां सजातीयानां सद्भावाद्विवक्षितं ब्रह्म तेभ्यो
ब्रह्मभ्यः सत्यादिपदैर्विशेष्यते। लक्षणपक्षे तु विजातीयेभ्योऽप्युपाधिभ्यो व्यावर्त्यते। यथा द्रष्टुदर्शनद्दश्यादित्रिपुटीव्यवहाराव्द्यावर्त्य भूमपदार्थो लक्ष्यते तद्वत्। तथा च च्छन्दोगा आमनन्ति---"यत्र नान्यत्पश्यति नान्यच्छृणोति नान्यद्विजानाति स भूमा " इति। अन्योऽन्यत्पश्यतीत्येवमादिका त्रिपुटी यस्मिन्पदार्थे नास्तिस पदार्थो भूमेत्यतव्द्यावृत्त्या सर्वव्यवहाररहितं वस्तु लक्ष्यते। एवमत्रापि सत्यादिपदैर्मिथ्यात्वादिव्यावृत्त्या तद्रहितं ब्रह्म लक्ष्यताम्। अत्र केवलविशेषणत्वपक्षे सत्यादिपदानि त्रीण्यपि परस्परनियामकत्वेन मिलित्वा ब्रह्मस्वरूपं प्रतिपादयन्ति। तथा हि---बाधराहित्यवाची सत्यशब्दस्रिविधं सत्यमाचष्टे। प्रातिभासिकं व्यावहारिकं पारमार्थिकं चेति त्रैविध्यम्। शुक्तिरजतादीनां यावत्प्रतिभासं बाधराहित्यात्प्रातिभासिक(कं) सत्यत्वम्। पृथिव्यादिभूतानां शरीरादिभौ-
तिकानां च तत्त्वज्ञानोदयात्पूर्वं लोकव्यवहारे बाधाभावाव्द्यावहारिकं सत्यत्वम्। वेदान्तोत्पादितविज्ञानादूर्ध्व-
____________________________________________________
*व्यावर्त्यत इत्यर्थः।
____________________________________________________
१ घ. ०स्ताद्बह्म पश्वा०। २ घ. ०वाक्यव०। ३ क. ङ. ०णां स ०। ४ ग. ०र्विशिष्य०। ५ ग. घ. ०हारैर्बाधा०।

[[556]]

श्रीमत्सायणाचार्यविरचितभाष्यसमेतम् — (प्रपा॰ ८ अनु॰ २ )
मपि बाधाभावाद्ब्रह्मणः पारमार्थिक(क) सत्यत्वम्। तत्राविशेषेण त्रिष्वपि प्रवर्तमानः सत्यशब्दो ज्ञानानन्तशब्दाभ्यां नियमितः सन्ब्रह्मण्येव पर्यवस्यति। न हि व्यावहारिकप्रातिभासिकयोश्चिद्रूपत्वमपरिच्छिन्नत्वं वाऽस्ति। ज्ञानशब्दोऽपि चिद्वस्तुनि बुद्धिरूपज्ञाने च प्रवर्तमानः सत्यानन्तशब्दाभ्यां नियमितश्चिद्रूपे ब्रह्मम्येवावतिष्ठते। न खलु बुद्धिवृत्तिर्ब्रह्मवदत्यन्तमबाध्या त्रिविधपरिच्छेदरहिता वा। अनन्तशब्दश्च देशपरिच्छेदरहित आकाशे सर्वपरिच्छेदरहिते ब्रह्मणि च प्रवर्तमानः सत्यज्ञानशब्दाभ्यां नियमितो ब्रह्मण्येवावतिष्ठते। न ह्याकाशस्य पारमार्थिकं सत्यत्वं स्फुरणत्वं वाऽस्ति। तदेवं परस्परं नियमितीनि त्रीणि सत्यादिपदानि कूटस्थं चिद्रूपमद्वितीयं ब्रह्म प्रतिपादयन्ति। तदुक्तं पूर्वाचार्यै: —
"कौटस्थ्यमेव सत्यत्वं स्पुरणं ज्ञानमुच्यते।
आनन्त्यमेकता चैवं बोध्यते ब्रह्म तैस्रिभिः" इति॥
तेष्वनन्तशब्द इतरव्यावृत्तिमुखेनैव ब्रह्म विशिनष्टि। सत्यज्ञानशब्दौ तु स्वार्थरूपं कूटस्थत्वं स्फुरणं च *समर्पयन्तौ तद्विपरीतं मिथ्यात्वं जाड्यं चार्थान्निवारयन्तौ विशेषणत्वं प्राप्नुतः। तदुक्तं वार्तिककृद्भि: —
"तत्रानन्तोऽन्तवद्वस्तुव्यावृत्त्यैव विशेषणम्।
स्वार्थार्पणप्रणाड्या च परिशिष्टौ विशेषणम्॥
+
शब्दात्प्रतीयते तावत्संगतिर्धर्मधर्मिणोः।
मानान्तरादपोहस्तु न शाब्दस्तेन स स्मृतः" इति॥
सत्यत्वज्ञानत्वयोर्मिथ्यात्वजडत्वयोश्च सहावस्थानान्यथानुपपत्तिर्माना-
न्तरम्। यद्यपि धर्मधर्मिसंबन्धो न वास्तवस्तथाऽपि ब्रह्मबोधस्य द्वारं भवत्येव। मिथ्याभूतेन प्रतिबिम्बेन सत्यबिम्बावबोधदर्शनात्स्वप्नकामिनीदर्शनेन भाविश्रेयःसूचनाच्च। तदेवं सत्यादिविशेषणत्रयेण ब्रह्मस्वरूपावबोधादेतावद्ब्रह्मणो लक्ष्णम्। यद्वा तेषां पदानामेकैकमेव निरपेक्षं ब्रह्मलक्षणम्। सत्यशब्देन मिथ्याभूतयोर्ज्ञानतत्कार्ययोर्व्यावृत्तौ सत्यामखण्डबोधं ब्रह्मैकमेव परिशिष्यते। ब्रह्मण उपलक्ष्यको यः सत्यत्वधर्मः सोऽप्यविद्याकार्यत्वान्मिथ्यैवेति सत्यशब्देनैव व्यावर्त्यते।यथा कलुषिते जले प्रक्षिप्तं कतकरजः पूर्वकालुष्यं निवर्तयत्स्वयमपि निवर्तते। यथा वा भुक्तान्नजरणाय स्वीकृत-
मौषधन्नं च स्वात्मानमपि जरयति तद्वात्। न च सत्यत्वर्धमे व्यावर्तिते सति ब्रह्मणो मिथ्यात्वं
_____________________________________________________
*बोधयन्तावित्यर्थः। +संबन्ध इत्यर्थः।
_____________________________________________________
१ घ. वर्तमानः। २ ग. घ. वर्तमानः। ३ घ. ०ण्येव ति०। ४ ग. घ. वर्तमानः। ५ ग. ०स्परनि०।

[[557]]

प्रपा॰ ८ अनु॰ २) कृष्णयजुर्वेदीयं तैत्तिरीयारण्यकम्।
प्रसज्येतेति शङ्कनीयम्। मिथ्यात्वस्याऽऽदावेव निवर्तितत्वात्। न हि कतक-
रजसो निवृत्तौ पूर्वकालुष्यं पुनरागच्छति। नाप्यौषधे जीर्णे पुनरन्नजमजीर्णं भवति। सत्यत्वमिथ्यात्वयोरुभयोरपि व्यावृत्तौ निर्धर्मकं ब्रह्मेति लक्षितं भवति। न च ताद्दशं नास्त्येवेति शङ्कनीयं सदात्मरूपत्वानुपपत्तेः। सद्रूपत्वमात्मरूपत्वं च च्छन्दोगा आमनन्ति "सदेव सोम्येदमग्र आसीत्" इति सद्वस्तु प्रक्रम्य---"तत्सत्यं स आत्मा" इति श्रवणात्। अतो यदत्र सत्यशब्देन विवक्षितं तदेव सद्रूपमात्मरूपं चेत्यवगम्यते। न हि तेजसस्तमस्त्वमिव सतोऽसत्ता संभवति। आत्मनोऽसत्त्वं भाष्यकारवचनमुदाहृत्य पूर्वमेव निराकृतम्। किंच सत्यत्वमिथ्यात्वादिकल्पनाया अधिष्ठानत्वादपि ब्रह्मणो नासत्यत्वम्। न हि निरधिष्ठानो भ्रमः संभवति। एतदेवाभिप्रेत्य च्छान्दोग्ये "तद्धैक आहुरसदेवेदमग्र आसीदेकमेवाद्वितीयं तस्मादसतः सज्जायत" इति परकीयमतत्वेनासत्पक्षमुपन्यस्य "कुतस्तु खलु सोम्यैवं स्यादिति होवाच कथमसतः सज्जायेत" इति तं पक्षं दूषयित्वा "सत्त्वेव सोम्येदमग्र आसीदेकमेवाद्वितीयम्" इति सत्पक्षं स्वकीयमतत्वेनोपसंहरति। युक्तश्चा-
यमेव पक्षः। असतो जगदुपादानत्वे तु पृथिवी नास्त्यापो न सन्तीति सर्व जगदसदनुविद्धं प्रतीयेत न त्वेवं प्रतीयते। किं त्वस्ति पृथिवी नास्त्याप
इत्येव सदनुविद्धमेव सर्वं प्रतीयते। तस्माज्जगत्कारणं ब्रह्म सद्रूपमेव।

यथा छान्दोग्ये ब्रह्मणः कारणत्वमुपजीव्य सत्त्वासत्त्वपक्षयोर्गुणदोषावु-
पन्यस्तावेवमत्रापि ब्रह्मणः प्रत्यगात्मरूपत्वमुपजीव्य सत्त्वासत्त्वपक्षयो-
स्तावपन्यसिष्येते________________________"असन्नेव स भवति। असद्ब्रह्मेति वेद चेत्। अस्ति ब्रह्मेति चेद्वेद। सन्तमेनं ततो विदुः" इति। कठाश्चाऽऽमनन्ति---"अस्तीत्येवोपलब्धव्यः" इति। तस्माद्वस्तुतः सत्यत्वर्धमरहितमपि ब्रह्म तत्कल्पनाधिष्ठानत्वात्सद्रूपमेव। "परस्परविरोधे हि न प्रकारान्तरस्थितिः" इतिन्यायेन सत्यत्वमिथ्यात्वोभयराहित्यमयुक्तमिति चेत् । मैवम्। नपुंसकव्यक्तिवदुपपत्तेः। यथा परस्परविरुद्धस्रीत्वपुरुषत्वोभयरहिता सा व्यक्ति-स्तद्वत्। प्रत्यक्षेण प्रमिताऽसौ व्यक्तिरिति चेत्तर्हि ब्रह्मापि श्रुत्या प्रमीयताम्। श्रुतिस्तु सत्यं ब्रह्मेति सत्यशब्दवाच्यत्वं ब्रुवती सत्यत्वर्धममङ्गी करोतीति चेन्न। "यतो वाचो निवर्तन्ते" इति वाच्यत्वप्रतिषेधश्रुतेः। सत्यशब्दस्तु *व्यावहारिकसत्यत्वधर्मवाचकतया लोके व्युत्पन्नः सन्ब्रह्मण्यारोपितं व्यावहारिकसत्यत्वधर्ममुपजीव्य तद्विरुद्धं मिथ्यात्वं निराकुर्वन्धर्मद्वयरहितं सन्मात्रं ब्रह्मतत्त्वं +लक्षयति। यथा पादतले लग्नकण्टकमन्येन कण्टकेनोद्धृत्य कण्टकद्वयं परित्यज्य केवलं(लं)पादमवशेषयंति तद्वत्। तस्मात्सत्यं ब्रह्मेत्येतल्लक्षणं निर्दो-
______________________________________________________
*व्यावहारिकश्वासौ सत्यत्वधर्मश्वेति समासः। + बोधयसीत्यर्थः।
_____________________________________________________
१ ग. ०वृत्तेः पू०। २ ख. नास्तीति। ३ क. ख. घ. ङ. ०त्मत्वं छन्दो ०। ४ ख. ० ० ० त्मा" इत्युपसंहारात्। ५ ग. घ. ०ति तत्पक्षं। ६ क. ख. ङ. ०कत्वव्य०।

[[558]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
षम्। ननु ज्ञानं ब्रह्मणि क्रिया प्रसज्येत। तथा हि। ज्ञायतेऽनेनेति व्युत्पत्तौ ब्रह्मणो ज्ञानक्रियाकरणत्वं भावार्थव्युत्पत्तौ तु क्रियारूपत्वम्। न चोभयं युज्यते। "निष्कलं निष्क्रियं शान्तम्" इति क्रिया प्रतिषिध्यते। तस्मादेत-
ल्लक्षणं दुष्टमिति चेत्। मैवम्। सत्यशब्दवज्ज्ञानशब्दस्यापि लक्षणत्वात्। धात्वर्थस्तु बुद्धेर्वृत्तिः। तथा चोदपदेशसाहस्र्यामभिहितम्---
"आत्माभासस्तु तिङ्वाच्यो धात्वर्थश्च धियः क्रिया।
अभयं त्वविवेकेन जानातीत्युच्यते मृषा॥
चैतन्यप्रतिबिम्बेन व्याप्तो बोधोऽभिजायते।
बुद्धेः शब्दादिनिर्भासस्तेन मोमुह्यते जगत्" इति॥
चैतन्यप्रतिबिम्बयुक्तायां शब्दस्पर्शादिविषयावभासिकायां बुद्धौ व्युत्पन्नो ज्ञानशब्दो ब्रह्मण्यारोपितसर्वद्दश्यभासकत्वधर्मं जडत्वनिवारणायोपजीव्य ततस्तेनापि धर्मेण विरहितं नित्यचैतन्यं प्रत्यगात्मरूपं ब्रह्मतत्त्वमुपलक्षयति। तदेतत्सर्वं वार्तिककारैर्विस्पष्टमभिहितम्--
"बुद्धेः प्रत्ययकारित्वं तत्साक्षिण्युपचर्यते।
आत्मचैतन्यसंदीप्तां वृत्तिं धीः कुरुते यतः॥
चैतन्यालिङ्गिताः सर्वास्तप्तायोविस्फुलिङ्गवत्।
धीवृत्तयो हि जायन्ते न क्वचिच्चिद्विवर्जिताः॥
चैतन्यखचितान्द्दष्ट्वा प्रत्ययान्बुद्धिकर्तृकान्।
ज्ञानं क्रियत इत्याज्ञाः कूटस्थमिति मन्वते॥
बुद्ध्यभावादवच्छिन्नं न द्दग्रूपं यथा पुरा।
बुद्धयुत्पत्तावपि तथा निष्क्रियं ह्यनुभूयताम्" इति॥
"न हि द्रष्टुर्द्दष्टेर्विपरिलोपो विद्यते। स यथा सैन्धवघनोऽनन्तरोऽबाह्यः कृत्स्रो रसघन एवं वा अरेऽयमात्माऽनन्तरोऽबाह्यः कृत्स्नः प्रज्ञानघन एव" इत्यादिश्रुतेर्नित्यचैतन्यैकरसस्वभावावगमात्ताद्दशस्यैव निष्क्रियस्यऽऽ-
त्मनो ज्ञानशब्देन लक्ष्यमाणत्वाज्ज्ञानं ब्रह्मेत्येतल्लक्षणमपि निर्दोषमेव। नन्वनन्तं ब्रह्मेतिलक्षणे त्रिविधपरिच्छेदनिषेधात्तदभावविशिष्टं ब्रह्मेति प्राप्नुयात्। इह भूतले घटो नास्तीति निषेधेन यथा घटाभाववैशिष्ट्यं भूतलस्य प्रतीयते तद्वत्। तथा च नाखण्डैकरसत्वसिद्धिरिति चेन्मैवम्। वस्तुपरिच्छेदनिषेधेन ब्रह्मव्यतिरिक्तस्य *वास्तवस्याभावस्यापि निषेधान्मायाकार्यमेवाभा
___________________________________________________
* व्यावहारिकस्येत्यर्थः।
_____________________________________________________
१ ग. ०याखार०। २ ग. ०पितं स०। ३ ख. इत्यज्ञः। ४ ख. मन्यते।

[[559]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
वमुपजीव्य परिच्छेदं व्यावर्त्य कतकरजोन्यायेनैनमप्यभावं व्यावर्त्य सदेक-
रसमेव लक्ष्यते। तथा सति श्रुत्यन्तरे "सदेव सोम्य" इत्यवधारणमुपपद्यते। तस्मादनन्तं ब्रह्मेत्येतदपि लक्षणमदुष्टमेव। तदेतदभिप्रेत्य वार्तिककार आह---
"कालाकाशादियोनित्वात्सर्वात्मत्वात्तथाऽऽत्मनः।
वस्त्वन्तरस्य चाभावान्मुख्यानन्त्यं परात्मनः॥
कल्पितेन परिच्छेदो न ह्यकल्पितवस्तुनः।
कल्पितश्चेह कालादिर्वाचारम्भणशास्रतः" इति॥
अनेनैव सत्यादिन्यायेन "विज्ञानमानन्दं ब्रह्म" "अत्रायं पुरुषः स्वयंज्यो-
तिर्भवति" "पूर्णमदः पूर्णमिदम्" इत्यादिश्रुतिषूक्ता आनन्दस्वयंज्योतिःपू-
र्णादिशब्दाः प्रत्येकं लक्षणत्वेन योजनीयाः। तदर्थमानन्दादयो गुण अपसंहर्तव्याः। ब्रह्मणि निवर्तनीयानां पुरुषभ्रान्तीनां बहुत्वेन लक्षणबाहुल्यम्। न त्वेतावता ब्रह्मणो बहुविधत्वमस्ति। निर्विशेषमेव सर्वैरपि लक्षणैः प्रतिपाद्यते। आनन्दाद्युपसंहारस्तृतीयाध्यायस्य तृतीयपादे चिन्तित: —
"अनाहार्या उताऽऽहार्या आनन्दाद्यास्तु नाऽऽहृतिः।
वामनीसत्यकामादेरिवैतेषां व्यवस्थितेः॥
विधीयमानधर्माणां व्यवस्था स्याद्यथाविधि।
प्रतिपत्तिफलानां तु सर्वशाखासु संहृतिः"॥
"आनन्दो ब्रह्म" "सत्यं ज्ञानमनन्तं ब्रह्म" इत्यान्दसत्यत्वादयस्तैत्तिरीयके परब्रह्मविद्यायां पठ्यन्ते। ते "प्रज्ञानं ब्रह्म" इत्याद्यैतरेयकादिप्रोक्तासु परविद्यासु नोपसंहर्तव्याः। वामनीत्वादिवव्द्यवस्थोपपत्तेः। "एष उ एव वामनीरेष उ एव भामनीः" इति कामनेतृत्वभासकत्वादयो गुणा उपकोसलविद्यायामाम्नाताः। "सत्यकामः सत्यसंकल्पः" इति सत्यकामत्वादयो दहरविद्यायामाम्नाताः। "तत्र यथा परस्परं गुणानुपसंहार एवमानन्दादीनां व्यवस्थाऽस्त्विति प्राप्ते ब्रूम: — विषमो द्दष्टान्तः। वामनीत्वादीनां ध्येयत्वेन विधीयमानत्वाद्यथाविधि व्यवस्था युक्ता। आनन्दादयस्तु प्रतिपत्तिफला इति न विधीयन्ते। अतो व्यावस्थापकविध्यभावात्प्रतिपत्तिफलस्य सर्वत्र समत्वाच्चाऽऽनन्दादय उपसंहर्तव्याः"।
______________________________________________________
* आनन्दादयः प्रधानस्य। अ॰ ३ पा॰ ३ अ॰ ६ सू॰ ११।
_____________________________________________________
१ घ. ०न्ते। "प्र०। २ क. ख. ङ. ०नीत्यादि०। ३ ग. ०ष ए०। ४ क. ग. घ. ङ. ० ० ०कामाद०। ५ क. ख. ङ. ०नीत्यादी ०।

[[560]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
ब्रह्मणो निर्विशेषत्वं तत्रैव द्वितीयपादे *चिन्तितम्---
"ब्रह्म किं रूपि वाऽरूपि भवेन्नीरूपमेव वा।
द्विविधश्रुतिसद्भावाद्ब्रह्म स्यादुभयात्मकम्॥
नीरूपमेव वेदान्तैः प्रतिपाद्यमपूर्वतः।
रूपं त्वनूद्यते ध्यातुमुभयत्वं विरुध्यते॥
"तदेतच्चतुष्पाद्ब्रह्म" इत्यादिश्रुतयो रूपवद्ब्रह्म प्रतिपादयन्ति। "अस्थूलम-
नणु" इत्यादिश्रुतयो नीरूपम्। तस्माद्वस्तुत उभयात्मकं ब्रह्मेति प्राप्ते ब्रूम: — नीरूपमेव शास्रप्रतिपाद्यं मानान्तरासिद्धत्वात्। जगत्कर्तृत्वादिरूपयुक्तं तु ब्रह्म क्षित्यादिकं सकर्तृकं कार्यत्वादित्यनुमानेनावगन्तुं शक्यमत एवोपासनायामनूद्यते न तु तात्पर्येण प्रतिपाद्यते। न चानुमानशास्रसिद्धयोरुभयोर्वास्तवत्वमेकस्मिन्वस्तुनि सरूपत्वनीरूपत्वयोर्विरुद्धत्वात्। तस्मादतात्पर्यविषयस्य सरूपत्वस्य भ्रान्तत्वान्नीरूपमेव तत्त्वतो ब्रह्म। तदेतदखण्डैकरसं ब्रह्म सत्यज्ञानादिवाक्येन लक्षितम्। ब्रह्मविदाप्नोति परमितिसूत्रस्य व्याख्यानरूपायामृचि प्रथमपादेन ब्रह्मशब्दार्थं व्याख्यायावशिष्टेन यो वेदेत्यादिना पादत्रयेण वेदनपरप्राप्ती व्याख्यायेते। यः पुमान्वेद स पुमानश्नुते व्याप्नोति। किं वेदेत्याशङ्क्यैतदुच्यते---गुहायां परमे व्योमन्निहितमिति। अन्नमयाद्यानन्दमयान्तानां वक्ष्यमाणानां पञ्चकोशानां समुदायो गुहा। तथा चान्यत्रोक्तम्-

"देहादभ्यन्तरः प्राणः प्राणादभ्यन्तरं मनः।
ततः कर्ता ततो भोक्ता सेयं परम्परा" इति॥
यदेतत्पञ्चकोशोपादानकारणमव्याकृतं तदेतत्परमं व्योमेत्युच्यते। तच्चाव्याकृतं संप्रदायविद्भिर्दर्शितम्--"शरीरद्वयकारणमात्माज्ञानं साभास-
मव्याकृतमित्युच्यते" इति। श्रुतिश्च सर्वस्यास्य जगत उत्पत्तेः प्रागव्याकृतत्वं दर्शयति---"तद्धेदं तर्ह्यव्याकृतमासीत्" इति। अस्पष्टदशापन्नत्वमव्या-
कृतत्वम्। तच्चाव्याकृतममूर्तत्वसाम्येन वाजसनेयिनोऽक्षरब्राह्मणे गार्गीयाज्ञवल्क्यप्रश्नोत्तरयोराकाशशब्देन समामनन्ति---"कस्मिन्नु खल्वाकाश ओतश्च प्रोतश्च" इति प्रश्नः। "एतस्मिन्खल्वक्षरे गार्गि आकाश ओतश्च प्रोतश्च" इत्युत्तरम्। तस्य चाऽऽकाशस्य लोकप्रसिद्धाकाशवाय्वादिपञ्चमहाभूतकारणत्वात्परमत्वम्। तस्मिन्परमाकाशे निहितमवस्थितं ब्रह्म। यद्यप्यविनाशिन्यक्षरशब्दवाच्ये सर्वाधिष्ठाने ब्रह्मण्यव्याकृतपञ्चभूतादिकं जगदारोपितं सदवस्थितम्। तथाऽपि
____________________________________________________
न स्थानतोऽपि परस्योभयलिङ्गं सर्वत्र हि। अ॰ ३ पा॰ २ अ॰ ५ सू॰ ११।
_____________________________________________________
१ घ. नायानू। २ घ. नप्रा । ३ क. ख. ङ. तदिदं। ४ ङ. तात्मकं।

[[561]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
बुभुत्सोर्बुद्धिर्बाह्यान्‍रूपरसादिविषयानुपेक्ष्यान्नमयादिक्रमेणाव्याकृतपर्यन्तं प्रविश्य निष्प्रपञ्चब्रह्मतत्त्वं साक्षात्करोति। तस्माद्बुभुत्सुद्दष्टिमपेक्ष्य परमे व्योमन्नवस्थितमित्युपचर्यते। यद्वा गुहायां परमे व्योमन्निति सामानाधि-
करण्यादव्याकृतमेव गुहाशब्देनाप्यभिधीयते। सर्वस्य जगतस्तत्र निगूढ-
त्वात्। अथवा हृदयपुण्डरीकस्य मध्ये स्वाङ्गुष्ठपरिमितो यः प्रसिद्ध आकाशः स एवात्र परमं व्योमेत्युच्यते। जागरणव्यवहारहेतुं स्वप्नव्यवहारहेतुं देहम-
ध्यवर्त्याकाशं बाह्याकाशं चापेक्ष्य सर्वदुःखरहितयोः सुषुप्तिसमाध्योः स्थानत्वेन हृदयाकाशस्योत्कृष्टत्वं युक्तम्। तस्मिन्नाकाशेऽवस्थिता बुद्धिर्गुहा तस्यां ज्ञातृज्ञेयज्ञानरूपत्रिपुटीव्यवहारस्य भ्रान्तिविवेकाभ्यां संपादितयोर्भोगमोक्षयोश्च निगूढत्वात्तया बुध्द्योपलभ्यत्वेन ब्रह्म तत्र निहितम्। तत्र हि प्रत्यग्ब्रह्मास्ति।
एतच्च वार्तिके स्पष्टमुक्तम्---
"ज्ञातुर्हार्दगुहान्तस्थं प्रतीचोऽन्यन्न लभ्यते।
सत्यादिमदतो ब्रह्म प्रत्यगात्मैव तद्विदः" इति।
स्वरूपत्वेऽपि कामाविद्यादिभिरावृतत्वाद्ब्रहिर्मुखैर्नोपलभ्यते। अन्तर्मु-
खैस्तु तदावरणबाधादुपलभ्यते। तदप्युक्तम्---
"बुद्धौ निगूढं तद्ब्रह्म कामाविद्याद्युपप्लवात्।
प्रत्यग्धियोऽनुपश्यन्ति न तु बाह्यधियोऽपरे।
सत्याद्यर्थविरुद्धेभ्यः सम्यग्व्यावृत्तधीर्यतिः।
धियः प्रत्यक्प्रविश्याथ सत्यात्मानं प्रपश्यति" इति।
ब्रह्मप्रतीचोरेकत्वे सति वेद्यवेदितृवेदनाभावेन वेदनमयुक्तभिति चेन्न। वेदनसर्वकामप्राप्तिमुक्त्यादिव्यवहाराणामौपचारिकत्वात्। तदप्युक्तम्---
"ज्ञात्रभेदात्तु तद्ब्रह्म ह्यनीप्सिततमं परम्।
ज्ञातुरन्यस्य चाभावाद्यो वेदेत्युच्यते कथम्।
सत्यादिलक्ष्याऽज्ञानोत्थासत्याद्यर्थनिषेधधीः।
एवं चाऽऽप्तमवाप्नोति केवलाज्ञानहानतः।
तद्वज्ज्ञातं विजानाति विमुक्तश्च विमुच्यते।
निवर्तते निवृत्तं च त्रिर्वः शपथयाम्यहम्" इति।
यथा ज्ञातृज्ञानज्ञेयभेदाभावेऽपि दशमस्त्वमसीतिवाक्येन स्वकीयं दशत्वं बुध्यते तथा स्वकीयं ब्रह्मत्वमप्यवबुध्यताम्। अबुद्धे तु स्वकीये ब्रह्मत्वे ब्रह्मबोधमात्रेण
_____________________________________________________
१ ग. घ. तच्च। २ क. ग. ङ. ०न्तस्थे प्र०। ३ क. ख. ङ. ०र्यतः। धि०। ४ ग. घ. ० धीः। वर्त्मनैवाऽऽप्तमाप्नो ०। ५ घ. एवं ज्ञानं। ६ ग. ०ज्ज्ञानं वि०। ७ ग. ०कीयद०।
७१

[[562]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
स्वतीयो जीवत्वभ्रमो न निवर्तते। तस्माद्गुहानिहितं प्रत्यक्त्वमेव ब्रह्मतया विद्यात्। एतावता सूत्रोक्तं वेदनं व्याख्यातम्। सोऽश्नुत इत्यादिना प्रप्राप्तिर्व्याख्यायते। स ब्रह्मवित्पुमान्सर्वान्कामान्सर्वप्राणिगतान्भोगान्सहाश्नुते युगपदाप्नोति। अज्ञानी पुरुषः क्रमेण विविधानि स्वकर्मफलभूतानि शरीराणि गृहीत्वा चक्षुरादिकरणापेक्ष उपाधिकृतेन जलसूर्यकादिवत्प्रतिबिम्बभूतेन जीवरूपेण तं तं भोगमनुभवति। ज्ञानी तु विपश्चिता ब्रह्मणा सर्वज्ञब्रह्मरूपेण सर्वान्भोगान्युगपदनुभवति।
तदेत्पूर्वाचार्यैरप्युक्तम्________________________
"अवगत्याखिलान्कामानेकदा क्रमशून्यया।
ब्रह्मज्ञानी सदा वेत्ति ततः सर्वज्ञ ईरितः।
आदावन्ते तथा मध्ये धियोऽनेकशरीरगाः।
स्वप्रकाशचिता व्याप्ता ह्यनन्यानुभवात्मना" इति।
ननु "द्वा सुपर्णा" इतिमन्त्रेण शरीरे चेतनद्वयमाम्नातम्। "तयोरन्यः पिप्पलं स्वाद्वत्त्यनश्नन्नन्यो अभिचाकशीति" इति। तत्र सोपाधिकेन प्रतिबिम्बरूपेण भोक्त्रा जीवेनैकशरीरमात्रवता भोगः प्राप्यते। अभोक्त्रा तु साक्षिणा ब्रह्मचैतन्येन निरुपाधिकतया सर्वगतेन कृत्स्नमपि भोग्यजातं प्रकाश्यते। तदेतदविद्वद्विदुषोः साधारणम्। तथा सति किंविशेषमभिप्रेत्य विदुषः फलत्वेनोपन्यस्यत इति चेदुच्यते। अत्र विद्वान्हि मदीयं वास्तवस्वरूपं ब्रह्म सर्वभोगप्रकाशकमित्यवगत्य परितुष्यति। मूढस्तु न तथेत्ययमेव विशेषोऽभिप्रेतः। ननु ब्रह्मचैतन्येन सर्वगतशरीरसुखवत्तद्गतदुःखान्यपि प्रकाश्यन्ताम्। ततस्तदवगमेन विदुषः क्लेशोऽपि प्रसज्येतेति चेन्न। ब्रह्मणः साक्षिणो दुःखलेपाभावात्। तथा च कठाः पठन्ति---
"सूर्यो यथा सर्वलोकस्य चक्षुर्न लिप्यते चाक्षुषैर्बाह्यदोषैः।
एकस्तथा सर्वभूतान्तरात्मा न लिप्यते लोकदुःखेन बाह्यः" इति।
दुःखवत्सुखेनापि ब्रह्म न लिप्यत इति चेन्माऽस्तु सुखलेपः। सुखं तु ब्रह्मणः स्वरूपमेव। "आनन्दो ब्रह्मेति व्यजानात्" "विज्ञानमानन्दं ब्रह्म" इत्यादिश्रुतिभ्यः। ब्रह्मणः स्वरूपभूतोऽप्यानन्दश्चित्तवृत्त्या परिच्छिद्यमानो विषयानन्द इत्युच्यते। अभीष्टविषयेष्विच्छया प्रवर्तमानः पुरुषस्तदलाभेन क्लिश्यन्कदाचित्पुण्यवशाद्विषयलाभे सति तदिच्छायां निवृत्तायामन्तर्मुखां सात्त्विकीं कांचिद्वृत्तिं लभते। सा च वृत्तिरान्तरं ब्रह्मानन्दं व्यनच्छिनत्ति। सोऽयं परिच्छिन्नो विषयानन्दः। एतदेवाभिप्रेत्य बृहदारण्यके पठ्यते--"एषोऽस्य परमानन्दः। एतस्यैवाऽऽनन्दस्यान्यानि
_____________________________________________________
१ ख. ०त्यक्तत्त्वमे०। २ क. ख. ङ. ०काशान्विता। ३ क. ख. ङ. ०वर्ती भो ०। ४ क. ख. ग. ङ. ०लेशाभा०।

[[563]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
भूतानि मात्रामुपजीवन्ति" इति। ब्रह्मादिस्तम्बन्तेषु प्राणिषु वर्तमानाः सात्त्विकवृत्तिभिरवच्छिन्ना ब्रह्मानन्दस्य लेशरूपा ये विषयानन्दाः सन्ति तेऽत्र सर्वान्कामानित्यनया श्रुत्या विवक्षिताः। काम्यन्त इति कामाः। सुखान्येव प्राणिभिः काम्यन्ते न दुःखानि तेष्वानन्देषु वृत्तिकृतमवच्छेदं विद्यया बाधित्वा तदवच्छेदरहितमानन्दैकरसं वस्तु ब्रह्मरूपेणावगत्य कृतं कृत्यं प्राप्तं प्रापणीयमित्येवं ब्रह्मवित्सर्वदा परितुष्यति। सोऽयं परितोषो मूढाद्विशिष्यते। तदेवं सूत्रव्याख्यानरूपायां सत्यं ज्ञानमित्यादिकायामृचि ब्रह्मतद्वेदनप्राप्तयः कीद्दश्य इत्याकाङ्क्षानिवृत्त्यर्थं त्रयमप्येतन्निरूपितम्। श्रौत इतिशब्द ऋक्समाप्त्यर्थः। वेदो हि मन्त्रब्राह्मणभेदेन द्विविधः। तत्रेयं ब्रह्मवल्ली ब्राह्मणरूपा। ब्राह्मणं चाष्टधा भिन्नम्। तद्भेदास्तु वाजसनेयिभिरा-
म्नायन्ते---"इतिहासः पुराणं विद्या उपनिषदः श्लोकाः सूत्रण्यनुव्याख्यानानि व्याख्यानानि" इति। १---भृगुर्वै वारुणिरित्यादिरितिहासः। २---यतो वा इमानि भूतानि जायन्त इत्यादिकं सर्गप्रतिसर्गादिप्रतिपादकं पुराणम्। ३---य एवमेता महास ꣳ हिता व्याख्याता वेदेत्यादय उपास्तयो विद्याः। ४---रहस्यार्थोपदेशा उपनिषदः, अत एवानुशासनानुवाके पूर्वमेषा वेदोपनिषदित्युक्तम्। ५--श्लोकास्तु तत्र तत्रोदाहरिष्यन्ते। ६---ब्रह्मविदित्यादिकं सूत्रम्। ७---सत्यं ज्ञानमित्यादिकमनुव्याख्यानम्। अनुक्रमेण सूत्रगतानां पदानां तात्पर्यकथनात्। ८---तस्मिन्ननुव्याख्याने यो बुभुत्सितोऽर्थविशेष-
स्तस्य विस्पष्टमासमन्तात्कथनं व्याख्यानम्। तदिदमत्र तावत्तस्माद्वा एतस्मादित्यारभ्यान्नात्पुरुष इत्यन्तेन ग्रन्थेनाभिधीयते। अनुव्याख्यानगत-मनन्तत्वमुपपादयितुं तस्मान्ग्रन्थे सृष्टेः प्रतिपाद्यमानत्वात्।
तथा च वाक्यवृत्तिकारैरुक्तम्---
"यदानन्त्यं प्रतिज्ञाय श्रुतिस्तत्सिद्धये जगौ।
तत्कार्यत्वं प्रपञ्चस्य तद्ब्रह्मेत्यवधारय" इति॥
तामेतामानन्त्योपपादनोपयुक्तां सृष्टिं दर्शयति---
तस्मा॒द्वा ए॒तस्मा॑दा॒त्मन॑ आका॒शः संभू॑तः। आ॒का॒शाद्वा॒युः।
वा॒योरग्निः॒। अ॒ग्नेरापः॑। अ॒द्भयः पृ॑थि॒वी। पृ॒थि॒व्या
ओष॑धयः। ओष॑धी॒भ्योऽन्न॑म्। अन्ना॒त्पुरु॑षः, इति।
तस्माद्वा इत्यादिना। व्यवहिते सूत्रवाक्ये ब्रह्मशब्देन परशब्देन चोपात्तं यद्वस्तु
__________________________________________________
१ ग. ०तस्यावच्छेदस्य वि०। २ ग. घ. ०धितत्वाद०। ३ ग. ०दनयु०। ४ ग. ०न्नाद्रेतः। रेतसः पुरु०।

[[564]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
तदत्र व्यवहितार्थवाचिना तस्मादित्यनेन तच्छब्देन परामृश्यते। संनिहि-
तायां सूत्रव्याख्यानरूपायामृचि सत्यादिशब्देन निहितशब्देन च व्यावहृतं वस्तु संनिहितवाचकेनैतस्मादित्येतच्छब्देन परामृश्यते। वैशब्दोऽवधार-
णार्थः। तस्मादेवैतस्मादित्युक्तेसत्यृचा सूत्रेण च प्रतिपादितमेकमेव वस्त्वित्युक्तं भवति। अथवा परोक्षवाचिना तच्छब्देन शास्रगम्यो ब्रह्मत्वाकारोऽभिधीयते। वैशब्दस्तस्मिन्ब्रह्मणि सर्ववेदान्तप्रसिद्धिप्रदर्शनार्थः। प्रत्यक्षवा-
चिनैतच्छब्देनापरोक्षानुभवगम्यः प्रत्यगात्मत्वाकारोऽभिधीयते। तदेव विस्पष्टयितुमात्मन इत्युच्यते। तस्मादेतस्मादितिपदद्वयसामानाधिकरण्येण प्रत्यग्ब्रह्मणोस्तादात्म्यमुच्यते। एतदेव पूर्वस्यामप्यृचि ब्रह्मणा विपश्चितेतिसामानाधिकरण्येनोदाहृतम्। सर्वप्राणिनां प्रत्यगात्मभूतं यत्परं ब्रह्म तस्य ब्रह्मण आकाशवाय्वादिकाञ्जायमानपदार्थान्प्रति यत्प्रकृतित्वं तत्पञ्चमीविभक्त्या प्रतिनिर्दिश्यते। "जनिकर्तुः प्रकृतिः" इत्यनेन पाणिनीयसूत्रेणापादानसंज्ञाविधानात्। आकाशः संभूत इतियुक्तत्वादुत्पद्यमान आकाशो जनिकर्ता तस्य प्राकृतिरुपादानकारणं ब्रह्मेत्यमुमर्थं बोधयितुं पञ्चमी प्रयुक्ता। प्रकर्षेण क्रियत उत्पाद्यते कार्यमनयेतिव्युत्पत्त्या प्रकृतिरुपादानं मृदादिकम्। यद्यपि निमित्तकारणेन कुलालेनापि घट उत्पाद्यते तथाऽऽपि कुलालस्य तदुत्पादने प्रकर्षो नास्ति। न हि कुलालो मृत्तिकेव कार्ये घटे सर्वदाऽनुगच्छति। तस्मात्कार्यं प्रत्युपकारप्रकर्षादुपादानवत्प्रकृतिः। ननु प्रकृतित्वं मायाया एव न तु ब्रह्मणः। तथा च श्वेताश्वतरा आमनन्ति---
"मायां तु प्रकृतिं विद्यान्मायिनं तु महेश्वरम्" इति।
शक्तित्वमपि तत्रैवाऽऽम्नातम्--
"न तस्य कार्यं करणं च विद्यते न तत्समश्चाभ्यधिकश्च द्दश्यते।
पराऽस्य शक्तिर्विविधेव श्रूयते स्वाभाविकी ज्ञानबलक्रिया च" इति॥
"ते ध्यानयोगानुगता अपश्यन्देवात्मशक्तिं स्वगुणैर्निगूढाम्" इति च।
न खलु शक्तिः क्वचिदपि स्वाश्रयमुल्लङ्घ्‍य स्वतन्त्राऽवतिष्ठते। अतः शक्तिरूपाया मायाया यत्प्रकृतित्वं तदेव ब्रह्मणः शक्तिमतः प्रकृतित्वम्। यो-
ऽयं प्रकृतिरूपः परमात्मा मायी महेश्वरोऽन्यत्र श्रुतः सोऽयमत्राऽऽत्मन इत्यनेन पञ्चम्यन्तेन निर्दिश्यते। तस्मान्मायिनः परमात्मन आकाशः संभूत उत्पन्नः। परमात्मैवाऽऽकाशवाय्वाद्याकारेण प्रतिभासत इत्यर्थः। यदुपादानकारणं मृद्रूपं तदेतत्स्वस्माद्भिन्नं घटमारभते। क्षीरस्वरूपमुपादानं स्वयं दध्याकारेण परिणमते। रज्जुरूपमुपादानमज्ञानेन सहितं सर्पा-____________________________________________________
१ घ. ०मानान्पदा ०। २ क. ख. ध. ङ. निर्दिश्यते। ३ घ. ०नमेव प्रकृ०। ४ क. ख. ङ. ०रूपप०। ५ घ. ०ण भा। ६ ग. ०तत्तस्मा०।

[[565]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
कारेण विवर्तते। तत्र नैयायिकादयो मृद्धटन्यायेन सर्वं परमाणुभिः पृथिव्यादिकं जगदारभ्यत इत्याहुः। सांख्यास्तु क्षीरदधिन्यायेन सत्त्वरजस्तमो-
गुणात्मकं प्रधानमेव महदहंकारादिजगदाकारेण परिणमत इति वर्णयन्ति। वेदान्तास्तु रज्जुसर्पन्यायेन सर्वजगत्कल्पनाधिष्ठानभूतखण्डैकरसं ब्रह्मैव स्वमायावशादाकाशादिजगदाकारेण विवर्तत इत्यभिप्रायेण सृष्टिं प्रतिपादयन्ति। तेषु त्रिषु मतेष्वारम्भपरिणामवादौ शारीरकमीमांसायां निराकृतौ। का तर्हि महर्षिप्रणीतयोर्वादयोर्गतिरिति चेन्मन्दबुद्ध्यनुग्रहार्थमवान्तरसृष्टिविषयौ तौ वादाविदि ब्रूमः। यः पुमाल्लोँकायतमतानुसारेण देहमात्मत्वेनाभिमन्यमानः स्वर्गनरकयोर्गन्तारं देहव्यतिरिक्तमात्मानमज्ञात्वा कर्माणि ज्योतिष्टोमादीनि चाननुतिष्ठन्नुपास्यमीश्वरमज्ञात्वा तदुपासनेऽपि ब्रह्मलोकहेतौ न प्रवर्तते। तादृशस्य जीवेश्वरविवेकाय प्रयतमानो गौतमादिर्महर्षिः परमाणुभ्यः पृथिव्याद्युत्पत्तिमुवाच। मूलकारणात्परब्रह्मण उत्पन्ना आकाशकालदिशः परमाणवश्च यदा व्यवस्थितास्तदा तत आरभ्योत्तरकालीना सृष्टिर्गौतमाद्युक्तप्रकारेण व्यवतिष्ठताम्। किं नश्छिन्नं वेदान्तिनाम्। न चैतावता मायावादस्य हानिः शङ्कनीया। ब्रह्मादिस्तम्बान्तानां सर्वेषां प्राणिनां विचित्रसंसारभ्रममुत्पादयन्त्या माययैव दृश्यस्य गौतमादिमतभ्रमस्योत्पादितत्वात्। अनेनैव न्यायेन वेदान्तैर्या सृष्टिरभिहिता सा भ्रान्तिर्भवेदिति चेत्। भवत्वेवं कृत्स्नायाः सृष्टेर्भ्रान्तित्वं बोधयितुमेव वेदान्तैः प्रवृत्तत्वात्। यथा मन्दाधिकारिणो देहव्यतिरिक्तं स्वर्गप्राप्तियोग्यं कर्त्रात्मानं बोधयितुं गौतमस्योद्योगस्तथा मध्यमाधिकारिणो ब्रह्मबोधयोग्यतायै कर्तृत्वरहितं साक्षिणं चिदात्मानमसङ्गं बोधयितुं कपिलमहर्षिः सांख्यशास्रं निर्ममे। तत्र परमाणुभ्यः प्राचीना चिदचिद्विवेकहेतुरवान्तरसृष्टिः किय-
त्यपि वर्णिता। अखण्डैकरसे ब्रह्मणि मायया चिज्जडभेदश्चिदात्मनां परस्परभेदः सत्त्वादिगुणाश्चेत्येते पदार्थाः कल्पिताः। तत उत्तरकालीना सृष्टिः सांख्येनाभिधीयताम्। एवमुपास्यमीश्वरं विवेक्तुं सांख्योक्तेभ्यः पञ्चविंशतितत्त्वेभ्यः पूर्वभावि(वी)न्येकादश तत्त्वानि शैवागमेषु निरूप्यन्ते। श्रुतिस्तु प्रदर्शनार्थत्वेनऽऽकाशादिकां कियतीमपि सृष्टिमुदाजहार। साकल्येन त्वभिधानमशक्यमनुपयुक्तं च। ब्रह्मावबोधद्वारत्वेन तदभिधानम्। तच्च द्वारत्वमल्पाभिधानेऽपि संपद्यते।
द्वारत्वेनोपयोगो गौडाचार्यैरुदात्द्दत: —
"मृल्लोहविस्फुलिङ्गाद्यैः सृष्टिर्या चोदिताऽन्यथा।
उपायः सोऽवताराय नास्ति भेदः कथंचन" इति।
_____________________________________________________
१ क. ख. सर्वप०। २ घ. ०न ज०। ३ क. ख. ङ. कृत्यायाः। ४ क. ख. ङ. ०र्गयो०। ५ क. ख. ङ. कर्तारमात्मा०। ६ ग. ०यते। ए०।

[[566]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
न हि सृष्टिरुपास्यत्वेन ज्ञेयत्वेन ज्ञेयत्वेन वा स्वन्त्रपुरुषार्थाय कल्पते। सृष्टिमुपासीत, सृष्टिविच्छ्रेयः प्राप्नोतीत्येवंवचनाभावात्। अत एव श्रुति-
स्मृतिपुराणागमेषु परस्परविरोधेन बहुधा कथ्यमाना सृष्टिः सर्वाऽपि वार्ति-ककारैरङ्गीकृता________________________
"यया यया भवेत्पुंसां व्युत्पत्तिः प्रत्यदगात्मनि।
सा सेव प्रक्रियेह स्यात्साध्वी सा चानवस्थिता" इति।

न बहुभिर्द्दष्टेषु बहुविघ्नस्वप्नेषु कश्चिदेवाङ्गीकार्यो न त्वितरेऽङ्गीकार्या इति नियमोऽस्तीत्यलमतिप्रसङ्गेन। योऽयमाकाशो मायाविशिष्टब्रह्मण उपादा-नकारणादुत्पन्नस्तस्मिन्ब्रह्मांशो मायांशश्चोभावनुगतौ। सत्यं ज्ञानमिति यद्ब्रह्म सत्यत्वेनाभिहितं तत्सदात्मकम्। सदेव सोम्येति प्रकृत्या तत्सत्य-
मिति श्रुतत्वात्। सत्त्वं चाऽऽकाशेऽनुगच्छत्याकाशोऽस्तीत्येव भासमान-
त्वात्। मायात्वं नामाऽऽश्चर्यरूपत्वम्। ऐन्द्रजालिकेन गृहपर्वतादौ निगीर्णे सति मायैवैषेति लोकैर्व्यवह्रियमाणत्वात्। यथा निश्छिद्रे कांस्यघनरूपे दर्पणे भासमानो विशाल आकाशप्रतिबिम्ब आश्चर्यरूपस्तथा निश्छिद्रे सत्यज्ञानानन्तानन्दैकरसे ब्रह्मण्यसंभावितस्याऽऽकाशस्य प्रतिभास आश्चर्यरूपः। यथा गृहादिनिगरणमैन्द्रजालिकव्यतिरेकेण केनापि कर्तुमशक्यत्वादितरैराश्चर्यरूपा इत्युच्यन्ते। एवमीश्वरेण निर्मिता आकाशवाय्वादयो जीवने केनापि निर्मातुमशक्यत्वादाश्चर्यरूपा इत्युच्यन्ते। तदिदमाश्चर्यरूपत्वं मायांशः। यस्तु वस्तूनामवकाशप्रदानयोग्यस्वरूपः सोऽयमाकाशभागः। एवं चास्त्याश्चर्यरूपमवकाशप्रदमित्येवं ब्रह्मांशमायांशाभ्यामनुगत आकाशः प्रतिभासते। स च शब्दगुणकः। गिरिगुहादौ यः प्रतिध्वनिः सोऽय-माकाशसमवेतत्वेन प्रतीयमानत्वादाकाशगुण इत्युच्यते।यथोक्तशब्दमात्रगुणकस्यावका- शप्रदस्याऽऽकाशस्य सर्जने कामसंकल्पावेव तु मायाविशिष्टस्य ब्रह्मणः।आकाशं स्रक्ष्यामीत्येवंविधेच्छा काम इत्युच्यते।यथोक्तस्वरूप आकाशो निष्पद्यतामित्येवंविधा भावना संकल्प इत्युच्यते। ब्रह्मणो मनोराहित्येन मनोवृत्तिरूपाया भावनाया अभावेऽप्यचिन्त्यशक्तिरूपमायैव कामसंकल्पाख्यवृत्तिद्वयाकारेण विक्रियत इति। इन्द्रियरहितस्याप्यचिन्त्यशक्तिबलात्सर्वव्यवहारः श्रूयते---"अपाणिपादो जवनो ग्रहीता पश्यत्यक्षुः स शृणोत्यकर्णः" इति। पूर्वसृष्टावनुष्ठितानि सर्वप्राणिकर्माणि पूर्वमप-
क्वानि प्रलयकाले मायाविशिष्टे ब्रह्मणि स्थित्वा शनैः पच्यन्ते। पक्वेषु कर्मसु तत्फलभोगदानाय जगत्सृजति।
______________________________________________________
१ ग. घ. कल्प्यते। २ग. सा वाऽन०। ३ क. ख. ङ. ०विधं स्व०। ४ घ. ०जाल-
व्यतिरिक्ते के। ५ ०तिरिक्तेन के०। ६ घ. ०नेच्छासं०।

[[567]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तदेतच्छैवागमसारसंग्रहरूपायां तत्त्वप्रकाशिकायामुक्तम्________________________
"संसारे खिन्नानां निखिलानां प्राणिनां प्रभुः कृपया।
कुरुते महार्थसंत्द्दतिमेतेषामेष विश्रान्त्यै।
कर्मविपाचनहेतोः पशुदयया पुनरपीह परमेशः।
सृष्टिं विधाय तेषां कर्म विपाचयति देहभृताम्" इति।
अतः प्राणिकर्मपरिपाकवशात्परमेश्वरस्य सिसृक्षा स्रष्टव्यपदार्थसृष्टि-
गोचरसंकल्पश्चोपजायते। तदीयेच्छासंकल्पावनुसृत्य स्रष्टव्यपदार्थोऽपि तथैवोत्पद्यते। अत एव परमात्मप्रकरणे---"सत्यकामः सत्यसंक्लपः" इत्याम्नातम्। एवं सत्युत्तरोत्तरपदार्थान्यथा यथाऽसौ संकल्पयति तथा तथा ते सर्वेऽप्युत्पद्यन्ते। प्रथमं सृष्टेनाऽऽकाशेनोपहितान्मायाविशिष्टब्रह्मणो वायुः संभूतः। मायाब्रह्मणोः सर्वसाधारणकारणत्वात्तदुपाधिभूतस्याऽऽकाशस्य वायु प्रत्यसाधारणलक्षणां प्रत्यासत्तिमपेक्ष्याऽऽकाशाद्वायुरित्याम्नातम्। तस्य यो वायोर्गुणः स्पर्शः स चानुष्णाशीतरूपः। आकाशस्यावकाशप्रदानवद्वहनं वायोः कृत्यम्। कारणधर्माश्च तस्मिन्वायावनुगच्छन्ति। अस्ति वायुरित्यभिधीयमानं सत्त्वं ब्रह्मधर्मः। वस्त्वन्तरेष्वद्दष्टत्वेनाऽऽश्चर्यरूपो यो वायौ स्वभावः सोऽयं मायाधर्मः। समृद्रतीरादौ प्रसरतो वायोर्यो घोषः सोऽयं शब्द आकाशधर्मः। एवं वायोरग्रिरित्यादौ योजनीयम्। भास्वररूपमग्नेर्गुणः। प्रकाशनमग्रेः कार्यम्। तत्राप्यग्नेः सत्त्वं ब्रह्मधर्मः। इतरसर्ववस्तु-
विलक्षणत्वेनाऽऽश्चर्यकरत्वं मायाधर्मः। ज्वलतोऽग्नेर्योऽयं भुगुभुग्वि-
तिशब्दः सोऽयमाकाशधर्मः। यस्तूष्णः स्पर्शः सोऽयं वायुधर्मः। तत्र शब्दस्प-
र्शयोराकाशवायुनिष्ठशब्दादिवैलक्षण्यं भासमानं यदस्ति तदप्याश्चर्यहेतु-
त्वान्मायाप्रयुक्तमेव। यथोक्तादग्नेरापः संभूताः। अपां मधुररसो विशेषगुणः। कारणधर्माश्च तत्रानुगच्छन्ति। आपः सन्ति। ताश्चेतरविलक्षणेन द्रवत्वेनाऽऽश्चर्यरूपाः। पाषाणबहुलनदीप्रवाहादौ बुलुबुल्वित्येवं शब्दः श्रूयते। स्पर्शः शीतलः। रूपं श्वेतम्। ताद्दशीभ्योऽद्भयः पृथिवी संभूता। गन्धस्तस्या विशेषगुणः। अस्ति पृथिवी। सा च काठिन्येनेतरविलक्षणनाऽऽश्चर्यरूपा। तस्यां च मूर्तद्रव्यसंयोगेन कटकटेत्येवंशब्दः श्रूयते। स्पर्शः कठिनः। रूपम नीलपीताद्यनेकविधम्। रसो मधुरादिलक्षणः।
एतत्सर्वं पञचभूतविवेके संगृह्योक्तम्________________________
"शब्दस्पर्शौ रूपरसौ गन्धो भूतगुणा इमे।
एकद्वित्रिचतुष्पञ्च गुणा व्योमादिषु क्रमात्॥
प्रतिध्वनिर्वियच्छब्दो वायौ बीसीति शब्दनम्।
अनुष्णाशीतसंस्पर्शो वह्नौ भुगुभुगुध्वनिः॥
___________________________________________________
१ क. ०नुस्मृत्य।

[[568]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
उष्णः स्पर्शः प्रभा रूपं जले बुलुबुलुध्वनिः।
शतिः स्पर्शः शुक्लरूपं रसो माधुर्यमीरितम्॥
भूमौ कटकटाशब्दः स्पर्शः कठिन ईर्यते।
नीलादिकं च भूरूपं मधुराम्लादिको रसः॥
सुरभीतरगन्धौ द्वौ गुणाः सम्यग्विवेचिताः" इति।
इत्थमाकाशादिपृथिव्यन्तानां पञ्चभूतानां सृष्टिरुक्ता। ओषध्यन्नपुरुषा भौतिकास्तेषां सृष्टिकथनेन गिरिनदीसमृद्रादिकृत्स्नभौतिकसृष्टिरुपलक्ष्यते। यद्यपि मिथुनजन्याः पश्वदिदेहाः सर्वेऽप्यन्नमयास्तथाऽपि मनुष्यदेहस्य ज्ञानकर्माधिकारित्वेन प्राधान्यमभिप्रेत्य तेषु पुरुषसृष्टिरत्राभिहिता। तच्च प्राधान्यमैतरेयके स्पष्टं प्रतीयते---"पुरुषे त्वेवाऽऽविस्त
रामात्मा स हि प्रज्ञानेन संपन्नतमो विज्ञातं वदति विज्ञातं पश्यति वेद श्वस्तनं वेद लोकालोकौ मर्त्येनामृतमीप्सत्येवं संपन्नोऽथेतरेषां पशूनामशनायापिपासे एवाभिविज्ञानं न विज्ञातं वदन्ति न विज्ञातं पश्यन्ति न विदुः श्वस्तनं न लोकालोकौ" इति। एतस्या आकाशादिपुरुषान्ताया भूतभौतिकसृष्टेः स्वयमुपादानरूपा स्वाश्रये ब्रह्मण्यपि प्रकृतित्वमापादयन्ती या माया तस्याः स्वभावविशेष उत्तरतापनीये विस्पष्टमाम्नात: — "माया च तमोरूपाऽनुभूतेस्तदेतज्जडं मोहात्मकमनन्तं तुच्छमिदं रूपमस्यास्य व्यञ्जिका नित्यं नित्यनिवृत्ताऽपि मूढैरात्मैव दृष्टाऽस्य सत्त्वमसत्त्वं च दर्शयति सिद्धत्वासिद्ध-
त्वाभ्यां स्वतन्त्रास्वतन्त्रत्वेन" इति।
अस्याः श्रुतेरभिप्रायश्चित्रदीपे प्रपञ्चित: —
"माया चेयं तमोरूपा तापनीये तदीरणात्।
अनुभूतिस्तत्र मानं प्रतिजज्ञे श्रुतिः स्वयम्॥
जडं मोहात्मकं तच्चेत्यनुभावयति श्रुतिः।
आबालगोपं स्पष्टत्वादानन्त्यं तस्य साऽब्रवीत्॥
अचिदात्मघटादीनां यत्स्वरूपं जडं हि तत्।
यत्र कुण्ठी भवेद्बुद्धिः स मोह इति लौकिकाः॥
इत्थं लौकिकदृष्ट्यैतत्सर्वैरप्यनुभूयते।
युक्तिदृष्ट्या त्वनिर्वाच्यं नासदासीदिति श्रुतेः॥
नासदासीद्विभातत्वान्नो सदासीच्च *बाधनात्।
विद्यादृष्ट्या श्रुतं तुच्छं तस्य नित्यनिवृत्तितः॥
_____________________________________________________
*नेह नानाऽस्ति किंचनेतिश्रुत्या निषेधादित्यर्थः।
______________________________________________________
१ ग. घ. ०शनापि०। २ ग. ०रूपस्वा०। ३ ग. ०ज्जडमो०।

[[569]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तुच्छाऽनिर्चवनीया च वास्तवी चेत्यसौ त्रिधा।
ज्ञेया माया त्रिभिर्बोधैः श्रौतयौक्तिकलौकिकैः॥
अस्य सत्त्वमसत्त्वं च जगतो दर्शयत्यसौ।
प्रसारणाच्च संकोचाद्यथा चित्रपटस्तथा॥
अस्वतन्त्रा हि माया स्यादप्रतीतेर्विना चितिम्।
स्वतन्त्राऽपि तथैव स्यादसङ्गस्यान्यथाकृतेः॥
कूटस्थासङ्गमात्मानं जगत्त्वेन करोति सा।
चिदाभासस्वरूपेण जीवेशावपि निर्ममे॥
कूतस्थमनुपद्रुत्य करोति जगदादिकम्।
दुर्घटैकविधायिन्यां मायायां का चमत्कृतिः॥
द्रवत्वमुदके वह्नावौष्ण्यं काठिन्यमश्मनि।
मायायां दुर्घटत्वं च स्वतः सिध्यति नान्यतः॥
न वेत्ति मायिनं लोको यावत्तावच्चमत्कृतिम्।
धत्ते मनसि पञ्चात्तु मायैषेत्युपशाम्यति।
प्रसरन्ति हि चोद्यानि जगद्वस्तुत्ववादिषु।
न चोदनीयं मायायां तस्यां चोद्यैकरूपतः।
चोद्येऽपि यदि चोद्यं स्यात्त्वच्चोद्ये चोद्यते मया।
परिहार्यं ततश्चोद्यं न पुनः प्रतिचोद्यताम्।
विस्मयैकशरीराया मायायाश्चोद्यरूपतः।
अन्वेष्यः निश्चेयमिति चेत्तर्हि निश्चिनु।
लोकप्रसिद्धमायाया लक्षणं यत्तदीक्ष्यताम्।
न निरूपयितुं शक्या विस्पष्टं भासते च या।
सा मायेतीन्द्रजालादौ लोकाः संप्रतिपेदिरे।
स्पष्टं भाति जगत्तस्मादीक्षस्वापक्षपाततः।
निरुपयितुमारब्धे निखिलैरपि पण्डितैः।
अज्ञानं पुरतस्तेषां भाति कक्ष्यासु कासुचित्।
देहेन्द्रियादयो भावा वीर्येणोत्पादिताः कथम्।
कथं वा तत्र चैतन्यमित्युक्ते ते किमुत्तरम्।
__________________________________________________
१ क. ङ. ०यैवेत्यु०। २ ख. तस्याश्चोद्यै०।
७२

[[570]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

वीर्यस्यैव स्वभाषश्चेत्कथं तद्विदितं त्वया।
अन्वयव्यतिरेकौ यौ भग्नौ तौ व्यर्थवीर्यतः।
न जानामि किमप्येतदित्यन्ते शरणं तव।
अत एव महान्तोऽस्य प्रवदन्तीन्द्रजालताम्।
एतस्मात्किमिवेन्द्रजालमपरं यद्गर्भवासस्थितं।
रेतश्चेतति हस्तमस्तकपदप्रोद्धतनानाङ्कुरम्।
पर्यायेण शिशुत्वयौवनजावेषैरनेकैर्वृतं
पश्यत्यत्ति शृणोति जिघ्रति तथा गच्छत्यथाऽऽगच्छति।
देहवद्वटधानादौ सुविचार्य विलोक्यताम्।
क्व धानाः कुत्र वा वृक्षस्तस्मान्मायेति निश्चिनु।
निरुक्तावभिमानं ये दधते तार्किकादयः।
हर्षमिश्रादिभिस्ते तु खण्डनादौ सुशिक्षिताः।
अचिन्त्याः खलु ये भावा न तांस्तर्केण योजयेत्।
अचिन्त्यरचनाशक्तिबीजं मनसाऽपि जगत्खलु।
अचिन्त्यरचनाशक्तिबीजं मायेति निश्चनु।
मायाबीजं तदेवैकं सुषुप्तावनुभूयते" इति।
ईदृङ्मायाधिष्ठानत्वेन मायी महेश्वरो यः स श्वेताश्वतरैराम्नातः। तस्य स्रष्टृत्वं त एवाऽऽमनन्ति---"अस्मान्मायी सृजते विश्वमेतत्तस्मिंश्चान्यो मायया संनिरुद्धः" इति।
सृष्टिप्रयोजने मतभेदा माण्डूक्यशाखायामाम्नायन्ते---
"विभूतिप्रसवं त्वन्ये मन्यन्ते सृष्टिचिन्तकाः।
स्वप्नमायासरूपेति सृष्टिरन्यैर्विकल्पिता।
इच्छामात्रं प्रभोः सृष्टिरिति सृष्टिर्विनिश्चिता।
कालात्प्रसृतिं भूतानां मन्यन्ते कालचिन्तकाः।
भोगार्थं सृष्टिरित्यन्ये क्रीडार्थमिति चापरे।
देवस्यैष स्वभावोऽयमाप्तकामस्य का स्पृहा" इति।
यः प्रसवो जगदुत्पत्तिः सेयमीश्वरस्य विभूतिस्तित्प्रकटनार्थमीश्वरः सृतजी-
त्येकं मतम्। यथा स्वप्नो विचारमन्तरेणाकस्मादुत्पद्यते तद्वदिति द्वितीयं मतम्। इन्द्रजालरूपा माया यथा लोके चमत्काररूपा तथा चमत्कारप्रदर्शनार्थमिति तृतीयं मतम्। यथा सत्स्वपि बहुषु भक्ष्यभोज्येषु कश्चित्किंचित्स्वी करोतीत्यत्र तदिच्छैव नियामिका तद्वदिति चतुर्थं मतम्। यथा वसन्ताद्यृतुलिङ्गानि पुष्पोद्गमादीनि कालविशेषाधी-
__________________________________________________
१ घ. ०चार्यावलो०। २ क. ख. घ. ङ. ०र्केषु यो ०। ३ क. ख. ङ. तद्वत्त्व।

[[571]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
नानि तद्वदिति पञ्चमं मतम्। यथा कृषिवाणिज्यादिकं स्वभोगार्थं क्रियते तद्वदिति षष्ठं मतम्। यथाऽक्षद्यूतादिकं स्वभावस्तथा मायाविशिष्टस्य सृष्टिस्थितिसंहाराः स्वभावभूता अतो निस्पृहस्य प्रयोजनविशेषो न कल्पनीय इत्यष्टमं मतम्। एतदेव सिद्धान्तरहस्यम्। ननु कर्माण्येव स्वस्वफलदानाय प्राणिदेहानुत्पादयन्ति किमनेनेश्वरेणेति चेन्न। ईश्वर एव फलदातेति तृतीयाध्यायस्य द्वितीयपादे* चिन्तितत्वात्।
"कर्मैव फलदं यद्वा कर्माराधित ईश्वरः।
अपूर्वावन्तरद्वारा कर्मणः फलदातृता॥
अचेतनात्फलासूतेः शास्रीयात्पूजीतेश्वरात्।
कालान्तरे फलोत्पत्तेर्नापूर्वपरिकल्पना॥
अन्वक्षविनाशिनोऽपि कर्मणोऽपूर्वव्यवधानेन कालान्तरभाविफलप्रदत्व-संभवादीश्वरकल्पने गौरवमिति प्राप्ते ब्रूम: — अचेतनस्य कर्मणोऽपूर्वस्य तारतम्येन प्रतिनियतफलं दातुं न सामर्थ्यमस्ति। लोके सेवादिक्रियायामचेतनायां तददर्शनात्ततः सेवितराजवत्पूजितेश्वरात्फलसिद्धिरभ्युपेया। न च कल्पनागौरवं शास्रसिद्धत्वेनेश्वरस्याकल्पनीयत्वात्। "एष ह्येव साधु कर्म कारयति तं यमेभ्यो लोकेभ्य उन्निनीषते। एष उ एवसाधु कर्म कारयति तं यमधो निनीषते " इति श्रुतिरीश्वरस्यैव धर्माधर्मयोः फलदातृत्वं तत्कारयितृत्वं चाभिदधाति। सति चेश्वरस्य प्रामाणिकत्वे तवैव प्रत्युताश्रुतस्यापूर्वस्य कल्पने गौरवं भवेत्। तस्मात्कर्मभिराराधित ईश्वरः फलदाता"।
तस्येश्वरस्योभयविधकारणत्वं प्रथमाध्यायस्य चतुर्थपादे+ चिन्तितम्---
"निमित्तमेव ब्रह्म स्यादुपादानं च वेक्षणात्।
कुलालवन्निमित्तं तन्नोपादनं मृदादिवत्॥
बहु स्यामित्युपादानभावोऽपि श्रुत ईक्षितुः।
एकबुध्द्या सर्वधीश्च तस्माद्ब्रह्मोभयात्मकम्॥
जगत्कारणत्वप्रतिपादकानि सर्वाणि वाक्यानि विषयः। तत्र किं ब्रह्म निमि-
त्तकारणमेवोतोपादानकारणमपीति संदेहे निमित्तकारणमेवेति तावत्प्रप्तम्। कुतः। तदैक्षतेति सृज्यकार्यविषयपर्यालोचनश्रवणात्। पर्यालोचनं च निमित्तकारणमेवेति प्राप्ते ब्रूम: — "तदैक्षत बहु स्यां प्रजायेय " इतीक्षितुरेव प्रकर्षोणोत्पत्त्या बहुभावः श्रूयते। तत
____________________________________________________
*फलमत उपपत्ते: — अ॰ ३ पा॰ २ अ॰ ८ सू॰ ३८। + प्रतिज्ञाद्दष्टान्तानुपरो-धात्---अ॰ १ पा॰ ४ अ॰ ७ सू॰ २३।
_____________________________________________________
२ ख. अनुक्षणवि०।

[[572]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
उपादानत्वमप्यस्ति। किंच येनाश्रुतं श्रुतं भवतीत्यादीना ब्रह्मण्येकस्मिञ्श्रुते सत्यश्रुतमपि जगच्छ्रुतमेव भनतीति प्रतिपाद्यते। तदेतदेकविज्ञानेन सर्वविज्ञानम्। तच्च ब्रह्मणः सर्वोपादानत्वे सति ब्रह्मव्यतिरेकेण कार्याभावादुपपादयितुं सुशकम्। केवलनिमित्तत्वे तु सर्वेषु ब्रह्मव्यतिरिक्तेषु सत्सु कथं नामैकविज्ञानेन सर्वविज्ञानं प्रतिपाद्येत। तस्मादुभयविधकारणं ब्रह्म"।

तस्योभयविधकारणत्वस्य प्रतिपादको वेदान्तसमन्वयः श्रुत्यन्तरविसंवादपरिहारेण तत्रैव* समर्थित: —
"समन्वयो जगद्योनौ न युक्तो युज्यतेऽथ वा।
न युक्तो वेदवाक्येषु परस्परविरोधतः॥
सर्गक्रमविवादेऽपि नासौ स्रष्टरि युज्यते।
अव्याकृतमसत्प्रोक्तं युक्तोऽसौ कारणे ततः" इति।

योऽयं वेदान्तानां समन्वयो जगत्कारणविषयः सार्धैस्रिभिः पादैः प्रतिपा-दितस्तमाक्षिप्य समाधातुमयमारम्भः। न युक्तोऽयं समन्वय इति तावत्प्राप्तम्। कुतः। वेदान्तेषु बहुशो विरोधप्रतीतेः। प्रामाण्यस्यैव दुःसंपादत्वात्। तथा हि---"आत्मन आकाशः संभूतः " इति तैत्तिरीयके वियदादीन्प्रति स्रष्टृत्वं श्रूयते। छान्दोग्ये---"तत्तेजोऽसृजत" इति तेजआदीन्प्रति। ऐतरेयके---"स इमाल्लोँकानसृजत" इति लोकान्प्रति। मुण्डके---"एतस्माज्जायते प्राणः " इति प्राणादीन्प्रति। न केवलं कार्यद्वारेणैव विरोधः किंतु कारणस्वरूपपोपन्यासेऽपि। "सदेव सोम्येदमग्र आसीत् " इति च्छान्दोग्ये सद्रूपत्वं कारणस्यावगम्यते। तैत्तरीयके तु---"असद्वा इदमग्र आसीत्" इत्यसद्रूपत्वम्। ऐतरेयके च ---"आत्मा वा इदमेक एवाग्र आसीत् " इत्यात्मरूपत्वम्।
अतो विरोधान्न युक्तः समन्वय इति प्राप्ते ब्रूम: — भवतु नाम सृज्येषु वियदादिषु तत्क्रमे च विवादः। वियदादीनामतात्पर्यविषय(त्वाद)द्वितीयब्रह्मबोधायैव तदुपन्यासः। तात्पर्यविषये तु जगत्स्रष्टरि ब्रह्मणि न क्वापि विवादोऽस्ति। क्वचित्सच्छब्देनोक्तस्य ब्रह्मणोऽन्यत्र सर्वजीवस्वरूपत्वविवक्षयाऽऽत्मशब्देनाभिधानात्। यत्त्वसच्छब्देनाभिधानं तदव्याकृताभिप्रायम्। न त्वत्यन्तासत्त्वाभिप्रायम्। "कथमसतः सज्जायेत" इति श्रुत्यन्तरे चासत्कारणत्वनिषेधात्। तस्मादेकवाक्यतायाः सुसंपादत्वाद्युक्तो जगत्कारणे समन्वयः।
_____________________________________________________
*कारणत्वेन चाऽऽकाशादिषु यथा व्यपदिष्टोक्ते: — अ॰ १ पा॰ ४ सू॰ १४
_____________________________________________________
१ ग. ०पाद्यते। त०।

[[573]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तत्रैव पुनरपि परमाण्वादिकारणानां श्रौतत्वनिराकरणेन स एव *समर्थित : —
"अण्वादेरपि हेतुत्वं श्रुतं ब्रह्मण एव वा।
वटधानादिद्दष्टान्तादण्वादेरपि तच्छ्रुतम्॥
शून्याण्वादिष्वेकबुध्द्या सर्वबुद्धिर्न युज्यते।
स्युर्ब्रह्मण्यपि धानाद्यास्ततो ब्रह्मैव कारणम्॥
वेदान्तो विषयः। तत्र किं ब्रह्मण इव परमाणुशून्यादीनामपि क्वचिज्जगत्कारणत्वं श्रुतमस्ति। अथवा सर्वत्र ब्रह्मण एव कारणत्वं प्रतिनियतमिति संशयः। अण्वादेरपि कारणत्वं श्रुतम्। कुतः। वटधानादिदृष्टान्तश्रवणात्। तथा हि---छान्दोग्ये षष्ठाध्याये श्वेतकेतुं प्रत्युपदिशन्नुद्दालकः सूक्ष्मतत्त्वे स्थूलस्य जगतोऽन्तर्भावं प्रतिपादयितुं महावृक्षगर्भितानि वटबीजानि दृष्टान्तत्वेनोदाजहार। अतस्तत्सदृशाः परमाणवो दार्ष्टान्तिकत्वेन श्रुता भवन्ति। शून्यस्य त--- "असद्वा इदमग्र आसीत्" इति साक्षादेव कारणत्वं श्रुतम्। "स्वभावमेके कवयो वदन्ति कालं तथाऽन्ये" इति स्वभावकालपक्षौ श्रुतौ। तस्मात्परमाण्वादीनामपि श्रौतं कारणत्वमिति प्राप्ते ब्रूम: — एकविज्ञानेन सर्वविज्ञानं शून्यादिमतेषु नोपपद्यते। शून्यादिभिरजन्यस्य ब्रह्मणः शून्यादिज्ञानेनाज्ञातत्वात्। धानादिदृष्टान्तस्तु ब्रह्मणोऽपीन्द्रियागम्यतया सूक्ष्मत्वादुपपद्यते। असच्छब्दस्य नामरूपराहित्याभिप्रायश्चतुर्थाधिकरणे वर्णितः। स्वभावकालपक्षौ तु पूर्वपक्षत्वेन श्रुत्योपन्यस्तौ। तस्माद्ब्रह्मैव श्रुत्यभिहितं जगत्कारणं न परमाण्वादीति सिद्धम्"।
तस्यैतस्य समन्वयस्य स्मृतिविरोधतर्कविरोधौ द्वितीयाध्यायस्य प्रथमपादे त्रयोदशाधिकरणैः परिहृतौ। तत्र संग्रहकारः +प्रथमाधिकरणमारचयति---
"सांख्यस्मृत्याऽस्ति संकोचो न वा वेदसमन्वये।
धर्मे वेदः सावकाशः संकोच्योऽनवकाशया॥
प्रत्यक्षश्रुतिमूलाभिर्मन्वादिस्मृतिभिः स्मृतिः।
अमूला कापिली बाध्या न संकोचोऽनया ततः॥
अस्मिन्पादे सर्वेष्वधिकरणेषु पूर्वाध्यायोक्तः समन्वयो विषयः। तत्रास्मिन्नधिकरणे वैदिकस्य समन्वयस्य सांख्यस्मृतेरनवकाशत्वेन प्रबलत्वात्। सांख्यस्मृतिर्हि
_____________________________________________________
*एतेन सर्वे व्याख्याता व्याख्याता: — अ॰ १ पा॰ ४ अ॰ ८ सू॰ २८। + स्मृत्यनवकाशदोषप्रसङ्ग इति चेन्नान्यस्मृत्यनवकाशदोषप्रसङ्गात्--अ॰ २ पा॰ १ अ॰ १ सू॰ १।
______________________________________________________
१ क. ग. ङ. ०ति सिद्धान्तस्यै०।

[[574]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
वस्तुतत्त्वनिरूपणायैव प्रवृत्ता न त्वनुष्ठेयं धर्मं क्वचिदपि प्रतिपादयितुम्। यदि तस्मिन्नपि वस्तुन्यसौ बाध्येत तदा निरवकाशा स्यात्। वेदस्तु धर्मब्रह्मणी प्रतिपादयन्ब्रह्मण्येकस्मिन्बाध्यमानोऽपि धर्मे सावकाशः। तस्मादनवकाशया स्मृत्या सावकाशस्य वेदस्य संकोचो युक्त इति प्राप्ते ब्रूम: — सांख्यस्मृत्या वेदस्य संकोचो न युक्तः। कुतः। मन्वादिस्मृतिभिर्ब्रह्मकारणवादिनीभिर्बाधितत्वात्। प्रबला हि मन्वादिस्मृतयः। प्रत्यक्षवेदमूलत्वात्। न तु तथा कापिली स्मृतिः। न हि प्रधानकारणवादिन्या मूलभूतं कंचन वेदमुपलभामहे। दृश्यमानवेदवाक्यानां ब्रह्मपरत्वस्य पूर्वमेव निर्णीतत्वात्। तस्मान्न सांख्यस्मृत्या वेदस्य संकोचो युक्तः "।
*द्वितीयाधिकरणमारचयति---
"योगस्मृत्याऽस्ति संकोचो न वा योगो हि वैदिकः।
तत्त्वज्ञानोपयुक्तश्च ततः संकुच्यते तया॥
प्रमाऽपि योगे तात्पर्यादतात्पर्यान्न सा प्रमा।
अवैदिके प्रधानादावसंकोचस्तयाऽप्यतः॥
योगस्मृतिः पातञ्जलशास्त्रं तत्रोक्तोऽष्टाङ्गयोगः प्रत्यक्षवेदेऽप्युपलभ्यते। श्वेताश्वतरादिशाखासु योगस्य प्रपञ्चितत्वात्। किंचायं योगस्तत्त्वज्ञानोप-
योगी। दृश्यते त्वत्र्यया बुध्द्येति योगसाध्यस्य चित्तैकात्र्यस्य ब्रह्मसाक्षात्कार-
हेतुत्वश्रवणात्। अतः प्रमाणभूतं योगशास्त्रम्। तच्च प्रधानस्यैव जगत्कारणतां वक्ति। तस्माद्योगस्मृत्या वेदस्य संकोच इति प्राप्ते ब्रूम: — अष्टाङ्गयोगे तात्पर्यभूताऽपि सती योगस्मृतिरवैदिके प्रधानादौ न प्रमाणं तत्र तात्पर्याभावात्। तथा हि--- "अथ योगानुशासनम् " इति प्रतिज्ञाय "योगश्चित्तिनिरोधः " इति योगस्यैव लक्षणमुक्त्वा तमेव कृत्स्नशास्त्रेण प्रपञ्चयामासेति तस्य योगे तात्पर्यम्। प्रधानादीनि तु न प्रतिपाद्यतया प्रतिजज्ञे किं तर्हि द्वितीयपादे यमनियमादिसाधनप्रतिपादके हेयं हेयहेतुं हानं हानहेतुं च विवेचयन्प्रसङ्गात्सांख्यस्मृतिप्रसिद्धानि प्रधानादीनि व्याजहारैव ततो न तत्र तात्पर्यम्। तस्मान्न योगस्मृत्या वेदस्य संकोचः।
+तृतीयाधिकरणमारचयति________________________
"वैलक्षण्याख्यतर्केण बाध्यतेऽथ न बाध्यते।
बाध्यते साम्यनियमात्कार्यकारणवस्तुनोः॥
___________________________________________________
*एतेन योगः प्रत्युक्ता: — अ॰ २ पा॰ १ अ॰ २ सू॰ ३। न विलक्षणत्वादस्य तथात्वं च शब्दात्---अ॰ २ पा॰ १ अ॰ ३ सू॰ ४ ।
___________________________________________________
१ घ. न त ०। २ ग. व्यवजहारैव।

[[575]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
मृद्धटादौ समत्वेऽपि दृष्टं वृश्चिककेशयोः।
स्वकारणेन वैषम्यं तर्काभासो न बाधकः॥
अचेतनं जगच्चेतनाद्ब्रह्मणो न जायते विलक्षणत्वत्। यद्येन विलक्षणं तत्तस्मान्न जायते। यथा गोर्महिषीत्यनेन तर्केण समन्वयो बाध्यत इति प्राप्ते ब्रूम: — ये ये कार्यकारणे ते ते सलक्षणे इत्यस्या व्याप्तेर्वृश्चिककेशयोर्व्यभिचारो दृश्यते। अचेतनाद्गोमयाद्वृश्चिकस्य चेतस्योत्पत्तेश्चेतनाच्च पुरुषादचेतनानां केशानामुत्पद्यमानत्वात्। अतो वेदनिरपेक्षः शुष्कतर्को न कुत्रापि प्रतितिष्ठति।
तदुक्तमाचार्यै: —
"यत्नेनानुमितोऽप्यर्थः कुशलैरनुमातृभिः।
अभियुक्ततरैरन्यैरन्यथैवोपपाद्यते " इति॥
तस्मादाभासत्वाद्वैलक्षण्यहेतुर्न बाधकः"।
*चतुर्थाधिकरणमारचयति________________________
"बाधोऽस्ति परमाण्वादिमतैर्नो वा यतः पटः।
न्यूनतन्तुभिरारब्धो दृष्टोऽतो बाध्यते मतैः॥
शिष्टेष्टाऽपि स्मृतिस्त्यक्ता शिष्टत्यक्तं मतं किमु।
न तैर्बाधो विवर्ते तु न्यूनत्वनियमो न हि॥

सांख्ययोगस्मृतिभ्यां तदीयतर्केण च बाधो माऽस्तु नाम। कणादबुद्धा-
दिस्मृतिभिस्तदीयतर्केण च समन्वयो बाध्यताम्। कणादो हि परमर्षिः परमाणूनां जगत्कारणत्वं स्मरति स्म, तर्कं च तस्मिन्नर्थे प्रोवाच। विमतं व्द्यणुकादिकं स्वन्यूनपरिमाणेनाऽऽरब्धम्। कार्यद्रव्यत्वात्। यथा तन्तुभिः पट इति। बुद्धश्च भगवतो विष्णोरवतारः। स चाभावं जगद्धेतुं स्मरति स्म, तर्कं च तदनुकूलमाह। विमतं भावरूपं जगदभावपुरःसरं भावरूपत्वाद्यथा सुषुप्तिपुरःसरः स्वप्नप्रपञ्च इति। तस्मात्तैः प्रबलैः कणादादिमतैर्बाध इति प्राप्ते ब्रूम: — यदा वैदिकशिरोमणिभिः पुराणकर्तृभिस्तत्र तत्र प्रसङ्गादुदाहृता प्रकृतिपुरुषादिप्रतिपादिका सांख्ययोगस्मृतिर्जगत्कारणविषये दौर्बल्येन परित्यक्ता तदा निखिलैः शिष्टैरुपेक्षितानां कणादादिमतानां दौर्बल्यमिति किमु वक्तव्यम्। न खलु ब्राह्मपाद्मादिषु पुराणेषु क्वचिदपि प्रसङ्गाद्व्द्यणुकादिप्रक्रियोदाहृता। प्रत्युत---"हैतुकान्बकवृत्तींश्च वाङ्मात्रेणापि नार्चयेत्" इति बहुशो निन्दोपलभ्यते। यस्तु न्यूनारभ्य त्वनियम उक्तो नासौ विवर्तवादेऽस्ति। दूरस्थपर्वताग्रस्थितैर्महद्भिर्वृक्षै-
____________________________________________________
*एतेन शिष्टापरिग्रहा अपि व्याख्याता: — अ॰ २ पा॰ १ अ॰ ४ सू॰ १२।
_____________________________________________________
१ ख. ०त्पत्तिः। अचेत०। २ ख. ०ते स तैः। ३ घ. ०न्बलवृ०। ४ ख. ०भ्यनि०।

[[576]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
रत्यल्पदूर्वाग्रभ्रमस्य जन्यमानत्वात्। यदप्यभावपुरःसरत्वानुमानं तत्रापि साध्यविकलो दृष्टान्तः। सुषुप्तेरवस्थात्वेनावस्थावत आत्मनः सद्रूपस्याङ्गीकरणीयत्वे सति स्वप्नस्य भावपुरःसरत्वात्। तस्मादेतैर्मतैर्नास्ति बाधः"।
*पञ्चमाधिकरणमारचयति---
"अद्वैतं बाध्यते नो वा भोक्तृभोग्यविभेदतः।
प्रत्यक्षादिप्रमासिद्धो भेदोऽसावन्यबाधकः॥
तरङ्गफेनभेदेऽपि समुद्राभेद इष्यते।
भोक्तृभोग्यविभेदेऽपि ब्रह्माद्वैतं न बाध्यते " इति॥
समन्वयेनावगम्यमानमद्वैतं प्रत्यक्षादिप्रसिद्धेन भोक्तृभोग्यविभेदेन बाध्यत इति चेत्। न। तरङ्गादिरूपेण भेदस्य समुद्ररूपेणाभेदस्य च दृष्टत्वेन भेदाभेदयोर्विरोधाभावात्। भेदाभेदविरोधव्यवहारस्याऽऽकारभेदेनापि रहितेऽत्यन्तमेकस्मिन्नपि वस्तुनि सावकाशत्वात्। तस्माद्ब्रह्माकारेणाद्वैतं भोक्तृभोग्याकारेण द्वैतमित्याकारभेदावद्यवस्थासिद्धौ न कोऽपि बाधः"।
+षष्ठाधिकरणमारचयति---
"भेदाभेदौ तात्त्विकौ स्तो यदि वा व्यावहारिकौ।
समुद्रादाविव तयोर्बाधाभावेन तात्त्विकौ॥
बाधितौ श्रुतियुक्तिभ्यां तावतो व्यावहारिकौ।
कार्यस्य कारणाभेदादद्वैतं ब्रह्म तात्त्विकम्॥
स्पष्टौ संशयपूर्वपक्षौ। "नेह नानाऽस्ति किंचन " इति श्रुतिर्भेदं बाधते। युक्तिश्च परस्परोपमर्दात्मकयोर्भेदयोरेकत्रासंभवादेकस्मिंश्चन्द्रमसि द्वित्वासंभवात्। यदुक्तं पूर्वाधिकरण आकारभेदाद्भेद इति तदप्यसत्। अद्वैते वस्तुन्याकारभेदस्यासंप्रतिपत्तेः। समुद्रादौ तु दृष्टाविति च्चेन्न। ब्रह्मणः शास्त्रैकसमधिगम्यत्वात्। तस्माच्छ्रुतियुक्तिभ्यां बाधितत्वाव्द्यावहारिकौ भेदाभेदौ। किं तर्हि वस्त्विति चेदद्वैतमेवेति ब्रूमः। कार्यस्य कारणाव्यतिरेकेण कारणमात्रस्य वस्तुत्वात्। तथा च श्रुतिर्मृत्तिकादिदृष्टान्तैः कारणस्यैव सत्यत्वं प्रतिपादयति---"यथा सोम्यैकेन मृत्पिण्डेन सर्वं मृन्मयं विज्ञातं स्याद्वाचारम्भणं विकारो नामधेयं मृत्तिकेत्येव सत्यमेवं सोम्य स आदेशो भवति " इति।
_____________________________________________________
*भोक्त्रापत्तेरविभागश्चेत्स्याल्लोकवत्---अ॰ २ पा॰ १ अ॰ ५ सू॰ १३। तदनन्यत्वमारम्भणशब्दादिभ्य: — अ॰ २ पा॰ १ अ॰ ६ सू॰ १४।
_____________________________________________________
१ ख. ०रल्पत्वदू०। २ ख. ०दूर्वाङ्कुरावगम्०। ३ क. ग. ङ. सौम्यैकेन। ४ ग. सौम्य।

[[577]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
अस्यायमर्थः। प्रौढो मृत्पिण्डः कारणं तद्विकारा घटशरावादयः। तत्र मृद्वस्त्वन्यद्धटादीनि चान्यानि वस्तूनीति तार्किका मन्यन्ते। तत्र घटादीनां पृथग्वस्तुत्वनिरासाय विकारशब्देन श्रुतिस्तान्व्यवहरति। मृद्वस्तुनो विकाराः संस्थानविशेषा घटादयो न पृथग्वस्तुभूताः। यथा देवदत्तस्य बाल्ययौवनस्थाविरादयस्तद्वत्। एवं च सति घटाद्याकारप्रतिभासदशायामपि मृन्मात्रमेव स्वतन्त्रं वस्तु। ततो मृद्यवगतायां घटादीनां यत्तात्त्विकं स्वरूपं तत्सर्व-मवगतम्। आकारविशेषो न ज्ञायत इति चेन्मा ज्ञायतां नाम। तेषामवस्तुभू-तानामजिज्ञासार्हत्वात्। चक्षुषा प्रतिभासमाना अपि विकारा निरूपिताः सन्तो मृव्द्यतिरेकेण न स्वरूपं किंचिल्लभन्ते। घटोऽयं शरावोऽयमिति वाङ्निष्पाद्यनामधेयमात्रं लभन्ते। अतो निर्वस्तुकत्वे सत्युपलभ्यमानत्वरूपेण मिथ्यात्वलक्षणेनोपेतत्वादसत्या विकाराः। मृत्तिका तु विकारव्यतिरेकेणापि स्वरूपं लभत इति सत्या। तथा ब्रह्मोपदेशोऽवगन्तव्यः। ब्रह्मणि मृत्तिकान्यायस्य जगति घटादिन्यायस्य च योजयितुं शक्यत्वादिति। तस्माज्जगतो ब्रह्माभेदादद्वैतं ब्रह्मतात्त्विकम्। एवंविधविचारशून्यानां पुरुषाणामापातदृष्ट्या वेदेनाभ्युपेताद्वितीयब्रह्मप्रतिपत्तेः प्रत्यक्षादिभिर्भेदप्रतिपत्तेश्च सद्भावात्समुद्रतरत्समुद्रतरङ्गन्यायेन भेदाभेदौ भासमानौ व्यावहारिकावेवेति स्थितम्"।

*सप्तमाधिकरणमारचयति---
"हिताहितक्रियादिः स्यान्नो वाऽभेदं प्रपश्यतः।
जीवाहितक्रिया स्वार्था स्यादेषा न हि युज्यते॥
अवस्तुजीवसंसारस्तेन नास्ति मम क्षतिः।
इति पश्यत ईशस्य न हिताहितभागिता।

परमेश्वरो हि केषांचिज्जीवानां संसारासक्तानां वैराग्यादिकं हितं निर्मिमीते। अहितं च नरकहेतुमधर्मं निर्मिमीते। निर्मिमाणश्च स्वस्य जीवैरभेदं सर्वज्ञतया पश्यति। तस्मात्स्वस्यैव हिताकरणमहितकरणं च प्रसज्येयाताम्। एतच्च न युक्तम्। न हि लोके प्रेक्षावान्कश्चिदपि स्वस्य हितं न करोत्यहितं वा करोति। तस्माद्धिताकरणादिदोष इति प्राप्ते ब्रूम: — सर्वज्ञत्वादीश्वरो जीवसंसारस्य मिथ्यात्वं स्वस्य निर्लेपत्वं च पश्यत्यतो न हिताहितभाक्त्वदोषः।
___________________________________________________
*इतरव्यपदेशाद्धिताकरणादिदोषप्रसक्ति: — अ॰ २ पा॰ १ अ॰ ७ सू॰ २१।
_____________________________________________________
१ ग. ०स्थावि०। २ ग. ०टाका०। ३ क. ग. ङ. ०षाणां माया तद्द्रृष्ट्या।

[[578]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
*अष्टमाधिकरणमारचयति---
"न संभवेत्संभवेद्वा सृष्टिरेकाद्वितीयतः।
नानाजातीयकार्याणां क्रमाज्जन्म न संभवि।
अद्वैतं तत्त्वतो ब्रह्म तच्चाविद्यासहायवत्।
नानाकार्यकरं कार्यक्रमोऽविद्यास्थशक्तिभिः " इति।
एकमेवाद्वितीयमिति ब्रह्मणः स्वगतसजातीयविजातीयभेदैः शून्यत्वमवगम्यते। स्रष्टव्यानि चाऽऽकाशवाय्वादीनि विचित्राणि। न ह्यविचित्रे कारणे कार्यस्य विचित्रत्वं युक्तम्। अन्यथैकस्मादपि क्षीराद्दधितैलाद्यनेकविचित्रकार्यप्रसङ्गात्। क्रमश्चाऽऽकाशादीनां श्रुताववगम्यते। न च तस्य व्यवस्थापकं किंचिदस्ति। तस्मादनेककार्याणां क्रमेण जन्माद्वितीयब्रह्मणो न संभवतीति प्राप्ते ब्रूम: — यद्यपि तत्त्वतो ब्रह्माद्वैतं तथाऽप्यविद्यासहायोपेतमिति श्रुतियुक्त्यनुभवैरवगम्यते। "मायां तु प्रकृतिं विद्यान्मायिनं तु महेश्वरम्"इति इति श्रुतिः। मायैवाविद्या। उभयोरप्यनिर्वचानीयलक्षणस्यैकत्वात्। न च मायाङ्गीकारे द्वैतापत्तिर्वास्तवस्य द्वितीयस्याभावात्। अत एकमपि ब्रह्माविद्यासहायवशान्नानाकार्यकारं भविष्यति। न च कार्यक्रमस्य व्यवस्थापकाभावः। अविद्यागतानां शक्तिविशेषाणां व्यवस्थापकत्वात्। तस्मादद्वितीयाद्ब्रह्मणो नानाकार्याणां क्रमेण सृष्टिः संभवति।
+ नवमाधिकरणमारचयति________________________
"न युक्तो युज्यते वाऽस्य परिणामो न युज्यते।
कार्त्स्न्याद्ब्रह्मानित्यताप्तिरंशात्सावयवं भवेत्।
मायाभिर्बहुरूपत्वं न कार्क्स्न्यान्नापि भागतः।
युक्तोऽनवयवस्यापि परिणामोऽत्र मायिकः।
आरम्भणाधिकरणे (ब्र॰ सू॰ २--१--६)---कार्यकारणयोरणेदः प्रतिपादितः। अतो न वैशेषिकादिवदारम्भवादो ब्रह्मवादिनोऽभिमतः। तस्मात्क्षीरदधिन्यायेन परिणामोऽभ्युपगन्तव्यः।तत्र किं ब्रह्म कार्त्स्न्येन परिणमत उतैकदेशेन। नाऽऽद्यः।अशेषपरिणामे ब्रह्मणः क्षीरवदनित्यत्वप्रसङ्गात्। द्वितीये सावयवत्वप्रसङ्गः। तस्मान्न परिणाम इति प्राप्ते ब्रूम: — "इन्द्रो मायाभिः पुरुरूप ईयते " इति श्रुतेर्ब्रह्मणो मायाशक्तिभिर्जगद्रूपत्वं परिणामो न त्वसौ वास्तवः। तेन कृत्स्नैकदेशविकल्पयोर्नावकाशः। तस्माद्युज्यते परिणामः"।
_____________________________________________________
*उपसंहारगर्शनान्नेति चेन्न क्षीरवद्धि---अ॰ २ पा॰ १ अ॰ ८ सू॰ २४ । + कृत्स्नप्रसक्तिर्निरवयवत्वशब्दकोपो वा---अ॰ २ पा॰ १ अ॰ ९ सू॰ २६।
______________________________________________________
१ क. ख. ङ. ०कचि०। २ ख. ०तीयब्रह्म०।

[[579]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
*दशमाधिकरणमारचयति---
"नाशरीरस्य मायाऽस्ति यदि वाऽस्ति न विद्यते।
ये हि मायाविनो लोके ते सर्वेऽपि शरीरिणः॥
बाह्यहेतुमृते यद्वन्मायया कार्यकारिता।
ऋतेऽपि देहं मायैवं ब्रह्मण्यस्तु प्रमाणतः॥

लोके मायाविनामैन्द्रजालिकानां सशरीरत्वदर्शनादशरीरस्य ब्रह्मणो न माया संभवतीति प्राप्ते ब्रूमः- गृहादिनिर्मातृणां स्वव्यतिरिक्तमृद्दारुतृणादिबाह्यसाधनसापेक्षत्वदर्शनेऽप्यैन्द्रजालिकस्य बाह्यसाधननैरपेक्ष्येन यथा गृहादिनिर्मातृत्वं तथा लौकिकमायाविनः शरीरसापेक्षत्वदर्शनेऽपि ब्रह्मणो मायासिद्धयर्थं तदपेक्षा मा भूत्। अथोच्येत। ऐन्द्रजालिकस्य बाह्यसाधननैरपेक्ष्येण निर्मातृत्वे प्रत्यक्षप्रमाणमस्तीति। तर्हि ब्रह्मणोऽपि शरीरनैरपेक्ष्येण मायासद्भावे "मायिनं तु महेश्वरम् " इति श्रुतिः प्रमाणमस्तु"।
+एकादशाधिकरणमारचयति________________________
"तृप्तोऽस्रष्टाऽथ वा स्रष्टा फलवाञ्छने।
अतृप्तिः स्यादवाञ्छायामुन्मत्तनरतुल्यता॥
लीलाश्वासवृथाचेष्टा अनुद्दिश्य फलं यतः।
अनुन्मत्तैर्विरच्यन्ते तस्मात्तृप्तस्तथा सृजेत्" इति॥
"आनन्दो ब्रह्म " इति शास्त्रान्नित्यतृप्तः परमेश्वरः। तादृशस्य सृष्टिविष-यायामिच्छायामभ्युपगम्यमानायां नित्यतृप्तिर्व्याहन्येत। अनभ्युपगम्यमानायामबुद्धिपूर्विकां सृष्टिं विरचयत उन्मत्तनरतुल्यता प्रसज्येतेति प्राप्ते ब्रूम: — बुद्धिमद्भिरेव राजादिभिरन्तरेण प्रयोजनं लीलया मृगयादिप्रवृत्तिः क्रियते। श्वासोच्छ्वासव्यवहारस्तु सार्जनीनः। व्यर्थचेष्टश्च बालकैः क्रियमाणा बहुशो दृश्यन्ते। तद्वन्नित्यतृप्तोऽपीश्वरः प्रयोजनमन्तरेणाप्यनुन्मत्तः सन्नशेषं जगत्सृजतु"।

*द्वादशाधिकरणमारचयति---
"वैषम्याद्यापतेन्नो वा सुखदुःखे नृभेदतः।
सृजन्विषम ईशः स्यान्निर्घृणश्चोपसंहरन्॥
_____________________________________________________
*सर्वोपेता च दद्दर्शनात्--अ॰ २ पा॰ १ अ॰ १० सू॰ ३०। + न प्रयोजनव-
त्त्वात्---अ॰ २ पा॰ १ अ॰ ११ सू॰ ३२। *वैषम्यनैर्घृण्ये न सापेक्षत्वात्तथा हि दर्शयति --अ॰ २ पा॰ १ अ॰ १२ सू॰ ३४।
______________________________________________________
१ क. ख. ग. ङ. ०नां शरीरित्वं०। २ ग. ०था मृदादि०। ३ ग. अथोच्यते।

[[580]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
प्राण्यनुष्ठितकर्मादिमपेक्ष्येशः प्रवर्तते।
नातो वैषम्यनैर्घृण्ये संसारस्तु न चाऽऽदिमान् " इति।
ईश्वरो देवादीनत्यन्तसुखिनः सृजति पश्वादीनत्यन्तदुःखिनो मनुष्यांश्च मध्यमानेवं तारतम्येन पुरुषविशेषेषु सुखदुःखे सृजन्नीश्वरः कथं विषमो न स्यात्। कथं च नीचैरप्यत्यन्तजुगुप्सितं देवतिर्यङ्मनुष्याद्यशेषजगदुपसंहारं कुर्वन्निर्घृणो न भवेत्। तस्माद्वैषम्यनैर्घृण्ये प्रसज्येयातामिति प्राप्ते: — न तावदीश्वरस्य वैषम्यप्रसङ्गोऽस्ति। प्राणिनामुत्तममध्यमाधमलक्षणवैषम्ये तत्तत्कर्मणामेव प्रयोजकत्वात्। न चैतावतेश्वरस्य स्वातन्त्र्यहानिः। अन्तर्यामितया कर्माध्यक्षत्वात्। न त्वेतं सति *घट्टकुटिप्रभातन्याय आपद्यते। ईश्वरे वैषभ्यं परिहर्तुं कर्मणां वैषम्ये हेतुत्वमुक्त्वा पुनरपीश्वरस्य स्वातन्त्र्यसि-
द्धये तत्कर्मनियामकत्वेऽभ्युपगम्यमाने सत्यन्ततो गत्वा चेश्वरस्यैव वैषम्यहेतु-त्वप्रसङ्गात्। शक्तयस्तु मायाशरीरभूताः। न तु तासामुत्पादक ईश्वरः। ततः स्वशक्तिवशात्तत्तत्कर्मणां वैषम्यहेतुत्वेऽपि न व्यवस्थापकस्येश्वरस्य वैषम्यप्रसङ्गः। संहारस्य सुषुप्तिवददुःखजनकत्वात्प्रत्युत सर्वक्लेशनिवर्तकत्वाच्च। ततः सघृणत्वमेव। नन्ववान्तरसृष्टिषु पूर्वपूर्वकर्मापेक्षया सृजत ईश्वरस्य वैषम्याभावेऽपि प्रथमसृष्टौ पूर्वकर्मासंभवाद्वैषम्यदोषस्तदवस्थ इति चेन्न। सृष्टिपरम्पराया अनादित्वात्। नान्तो न चाऽऽदिरित्यादिशास्रात्। तस्मान्न कोऽपि दोषः।
+त्रयोदशाधिकरणमारचयति________________________
"नास्ति प्रकृतिता यद्वा निर्गुणस्यास्ति नास्ति सा।
मृदादेः सगुणस्यैव प्रकृतित्वोपलम्भनात्॥
भ्रमाधिष्ठानताऽस्माभिः प्रकृतित्वमुपेयते।
निर्गुणोऽप्यस्ति जात्यादौ सा ब्रह्म प्रकृतिस्ततः॥

प्रकृतित्वं नाम कार्याकारेण विक्रियमाणत्वम्। तच्च लोके सगुण एव मृदा-
दावुपलब्धम्। अतो निर्गुणस्य ब्रह्मणः कथं प्रकृतितेति प्राप्ते ब्रूम: — यद्यपि प्रक्रियतेऽनयेतिव्युत्पत्त्या विक्रियमाणत्वं प्रतीयते तथाऽपि तद्विक्रियमाणत्वं द्वेधाऽपि संभवति। क्षीरादिवत्परिणामित्वेन वा रज्ज्वादिवद्भ्रमाधिष्ठानत्वेन वा। तत्र निर्गुणस्य परिणा-
___________________________________________________
*यथा कश्चित्सायं पान्थो द्रव्यलिप्सुर्घट्टपालभिया(घट्टो पर्वतीयविषम-
मार्गः) तान्प्रतारयितुं पलायनमार्गभ्रंशात्पुनरपि प्रातर्घट्टकुट्यामेवाऽऽ-यातीति। +सर्वधर्मोपपत्तेश्च-- अ॰ २ पा॰ १ अ॰ १३ सू॰ ३४।
___________________________________________________
१ क. घ. ङ. गत्वेश्वरवै०।

[[581]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
मित्वासंभवेऽपि भ्रमाधिष्ठानत्वमस्तु। द्दश्यते हि निर्गुणेऽपि जात्यादौ भ्रमाधिष्ठानता। मलिनं ब्रह्मणं द्दष्ट्वा शूद्रोऽयमिति भ्रान्तिव्यवहारदर्शनात्। तस्मान्निर्गुणमपि ब्रह्म प्रकृतिरिति सिद्धम्"।
द्वितीयपादेऽष्टाभिरधिकरणैर्मतान्तरनिराकरणेन ब्रह्मणो जगत्कारणत्वं प्रतिष्ठापितम्। तत्र *प्रथमाधिकरणमारचयति________________________
"प्रधानं जगतो हेतुर्न वा सर्वे घटादयः।
अन्विताः सुखदुःखाद्यैर्यतो हेतुरतो भवेत्।
न हेतुर्योग्यरचनाप्रवृत्त्यादेरसंभवात्।
सुखाद्या आन्तरा बाह्या घटाद्यास्तु कुतोऽन्वयः॥

सुखदुःखमोहात्मकं प्रधानं जगतः प्रकृतिः। जगति सुखाद्यन्वयदर्शनात्। घटपटादयो लभ्यमानाः सुखाय भवन्त्युदकाहरणप्रावरणादिकार्यकारित्वात्। अत एव घटादयोऽन्यैरपह्रियमाणास्तस्यैव दुःखजनकाः। यदा तूदकानयनादिकार्यं नापेक्षितं तदा न सुखदुःखे जनयन्ति। केवलमुपेक्षणीयत्वेनातिष्ठन्ते। तदिदमुपेक्षाविषयत्वं मोहः। मुह वैचित्य इतिधातोर्मोहशब्दनिष्पत्तेः। उपेक्षणीयेषु च चित्तवृत्त्यनुदयात्। अतः सुखदुःखमोहान्वयदर्शनात्प्रधानं प्रकृतिरिति सांख्या मन्यन्त इति प्राप्ते ब्रूम: — न प्रधानं जगतो हेतुः। देहेन्द्रियमहीधरादिरूपस्य विचित्रस्य प्रतिनियतसंनिवेशविशेषस्य जगतो रचनायामचेतनस्य प्रधानस्य योग्यत्वासंभवात्। लोके हि प्रतिनियतकार्यस्य विचित्रप्रासादादेरतिबुद्धिमत्कर्तृकत्वोपलम्भनात्। आस्तां तावदियं रचना तत्सिद्ध्यर्थं प्रवृत्तिरपि नाचेतनस्योपपद्यते। चेतनानधिष्ठिते शकटादौ तददर्शनात्। अथ पुरुषस्य चेतनस्य प्रकृत्यधिष्ठातृत्वमभ्युपगम्येत तर्ह्यसङ्गत्वं पुरुषस्य हीयेतेत्यपसिद्धान्तापत्तिः। यदुक्तं सुखदुःखमोहान्विता घटादय इति। तदसत्। सुखादीनामान्तरत्वाद्धटादीनां बाह्यत्वात्। तस्मान्न प्रधानं जगद्धेतुः"।
+द्वितीयाधिकरणमारचयति---
"नास्ति काणाददृष्टान्तः किंवाऽस्त्यसद्दशोद्भवे।
नास्ति शुक्लः पटः शुक्लतन्तोरेव हि जायते॥
अणुव्द्यणुकमुत्पन्नमनणोः परिमण्डलात्।
अदीर्घाद्व्द्यणुकाद्दीर्घं त्र्यणुकं तन्निदर्शनम्॥
_____________________________________________________
*रचनानुपपत्तेश्च नानुमानम्--अ॰ २ पा॰ २ अ॰ १ सू॰ १। +महद्दीर्घवद्वा ह्रस्वपरिमण्डलाभ्याम्--अ॰ २ पा॰ २ अ॰ २ सू॰ ११।
____________________________________________________
१ ग. ०णे जा०। २ ग. ०ति व्य०। ३ क. ङ. सुखदुःखा०। ४ ख. ०न्ते यदि०। ५ ग. घ. अस्ति। ६ क. ख. ग. ङ. ०मणवः प०।

[[582]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
पूर्वस्मिन्पादे चेतनाद्ब्रह्मणो विलक्षणचेतनं जगज्जायत इत्यत्र सांख्यान्प्रति लोकसिद्धं गोमयवृश्चिकादिनिदर्शनमभिहितम्। तावता सांख्यैः क्रियमाणस्याऽऽक्षेपस्य परिहृतत्वात्स्वपक्षसाधनं संपन्नम्। परपक्षदूषणं चास्मिन्पादे प्रकम्य पूर्वाधिकरणे सांख्यमतं दूषितम्। इतःपरं वैशेषिकमतं दूषयितव्यम्। तन्मतस्य च प्रक्रियाबहुलत्वात्तद्वासनावासितः कश्चित्पुरुषस्तत्प्रक्रियासिद्धं विलक्षणोत्पत्तिदृष्टान्तरमन्तरेण ब्रह्मकारणवादं न बहु मन्यते।अतो विसदृशोत्पत्तौ काणादमतसिद्धो दृष्टान्तोऽस्ति वा न वेति विचार्यते। नास्तीति तावत्प्राप्तम्। यतः शुक्लः पटः शुक्लेभ्य एव तन्तुभ्यो जायते न तु रक्तेभ्यस्तस्मान्नास्तीति प्राप्ते ब्रूम: — अस्त्येव विसदृशोत्पत्तौ दृष्टान्तः। तथा हि। परमाणवः पारिमाण्डल्यपरिमाणयुक्ताः। न त्वणुपरिमाणयुक्ताः। द्वाभ्यां परमाणुभ्यामणुपरिमाणरहिताभ्यामणुपरिमाणोपेतं व्द्यणुकमुत्पद्यते। इदमेकं निदर्शनम्। तथा ह्रस्वपरिमाणोपेतत्वाद्दीर्घपरिमाणरहितं व्द्यणुकं तादृशेभ्यस्त्रिभ्यो व्द्यणुकेभ्यो दीर्घपरिमाणोपेतमणुपरिमाणरहितं त्र्यणुकमुत्पद्यते। इदमपरं निदर्शनम्। एवमन्यान्यपि तत्प्रक्रियाप्रसिद्धानि निदर्शनान्युदाहरणीयानि"।

*तृतीयाधिकरणमारचयति________________________
"जनयन्ति जगन्नो वा संयुक्ताः परमाणवः।
आद्यकर्मजसंयोगाद्व्द्यणुकादिक्रमाज्जनिः॥
सनिमित्तानिमित्तादिविकल्पेष्वाद्यकर्मणः।
असंभवादिसंयोगे जनयन्ति न ते जगत्" इति॥
प्रलीने पूर्वसिद्धे जगति यदा महेशस्य सिसृक्षा भवति तदा प्राणिकर्मवशा-
न्निश्चलेषु परमाणुष्वाद्यं कर्मोत्पद्यते। तस्मात्कर्मण एकः परमाणुः परमाण्व-
न्तरेण संयुज्यते। तस्मात्संयोगाद्व्द्यणुकमारभ्यते। तेभ्यस्त्रिभ्यो व्द्यणुकेभ्य-
स्त्र्यणुकमित्यादिक्रमेण कृत्स्नस्य जगत उत्पत्तौ बाधकाभावात्संयुक्ताः परमाणवो जगज्जनयन्तीति प्राप्ते ब्रूम: — यदेतदाद्यं कर्म तत्सनिमित्तमनिमित्तं वा। अनिमित्तत्वे नियामकाभावात्सर्वदा तदुत्पत्तौ प्रलयाभावप्रसङ्गः। सनिमित्तत्वेऽपि तन्निमित्तं दृष्टमदृष्टं वा। न तावदृष्टम्। प्रयत्नस्वा वाऽभिघातस्य वा शरीरोत्पत्तेः प्रागसंभवात्। ईश्वरप्रयत्नस्य नित्यस्य कदाचित्कीमाद्यकर्मोत्पत्तिं प्रत्यनियामकत्वात्। नाप्यदृष्टमाद्यकर्मनिमित्तम्। आत्मसमवेतस्यादृष्टस्य परमाणुभिरसंबन्धात्। अत एवमादिविकल्पदोषप्रसरे सत्याद्यकर्मासंभवान्न परमाणुसंयोगो जायते। ततः संयुक्तेभ्यः परमाणुभ्यो जगज्जनिरितिमतं दूरापास्तम्।
_____________________________________________________
*उभयथाऽपि न कर्मातस्तदभाव: — अ॰ २ पा॰ २ अ॰ ३ सू॰ १२।
_____________________________________________________
१ ग. ०दाद्यक०।

[[583]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।

*चतुर्थाधिकरणमारचयति________________________
"समुदायावुभौ युक्तावयुक्तौ वाऽणुहेतुकः।
एकोऽपरः स्कन्धहेतुरित्येवं युज्यते द्वयम्॥
स्थिरचेतराहित्यात्स्वयं चाचेतनत्वतः।
न स्कन्धानामणूनां वा समुदायोऽत्र युज्यते॥
बाह्यास्तित्ववादिनो बौद्धा मन्यन्ते। द्वौ समुदायौ बाह्य आभ्यन्तरश्चेति। तत्र बाह्यो भूनदीसमुद्रादिकः। आन्तरश्चित्तचैत्यात्मकः। तदेतत्समुदायद्वयमेवाशेषं जगत्। तत्र बाह्यसमुदायस्य परमाणवः कारणम्। ते च परमाणवश्चतुर्विधाः। केचित्खराः पार्थिवाख्याः। अपरे स्निग्धा आप्याख्याः।अन्ये चोष्णास्तैजसाख्याः।अन्ये चलनात्मका वायवीयाख्याः।तेभ्यश्चतुर्विधेभ्यः परमाणुभ्यो युगपत्पुञ्जीभूतेभ्यो बाह्यः समुदायो जायते। आन्तरस्य समुदायस्य स्कन्धपञ्चकं कारणम्। रूपस्कन्धो विज्ञानस्कन्धो वेदनास्कन्धः संज्ञास्कन्धः संस्कारस्कस्कन्धश्चेति पञ्च स्कन्धाः। तत्र चित्तेन निरूप्यमाणाः शब्दस्पर्शादयो रूपस्कन्धः। तदभिव्यक्तिर्विज्ञानस्कन्धः। तज्जन्यसुखदुःखे वेदनास्कन्धः।
देवदत्तादिनामधेयं संज्ञास्कन्धः। एतेषां वासना संस्कारस्कन्धः। तेभ्यः पञ्चस्कन्धेभ्यः पुञ्चीभूतेभ्य आन्तरसमुदायो जायते। तस्माद्युज्यते। तस्माद्युज्यते समुदायद्वयमिति प्राप्ते ब्रूम: — किमणूनां स्कन्धानां च संघातापत्तौ निमित्तभूतश्चेतनोऽन्योऽस्ति। किंवा स्वयं संहन्यन्ते। आद्येऽपि स चेतनः स्थायी क्षणिको वा स्यात्। स्थायित्वेऽपसिद्धान्तः। क्षणिकत्वे प्रथमं स्वयमलब्धात्मकः पञ्चात्संघातापत्तिं करोतीति वक्तुमशक्यम्। द्वितीये त्वचेतनाः स्कन्धा अणवश्च नियामकं चेतनमन्तरेण प्रतिनियताकारेण कथं संहन्यन्ताम्। तस्मान्न युक्तं समुदायद्वायम्"।
पञ्चमाधिकरणमारचयति---
"विज्ञानस्कन्धमात्रत्वं युज्यते वा न युज्यते।
युज्यते स्वप्नदृष्टान्ताद्बुध्द्यैव व्यवहारतः॥
अबाधात्स्वप्नवैषम्याद्बाह्यार्थस्तूपलभ्यते।
बहिर्वदिति तेऽप्युक्तिर्नातो धीरर्थरूपभाक् " इति।
केचिद्बौद्धा बाह्यार्थमपलपन्तो विज्ञानस्कन्धमात्रं तत्त्वमित्याहुः। न चात्र व्यवहारानुपपत्तिः स्वप्ने बाह्यार्थाननपेक्ष्य केवलया बुध्द्या व्यवहारदर्शनात्। तथैव जाग्रव्द्यव-
_____________________________________________________
* समुदाय उभयहेतुकेऽपि तद्प्राप्ति: — अ॰ २ पा॰ २ अ॰ ४ सू॰ १८। + नाभाव उपलब्धे: — अ॰ २ पा॰ २ अ॰ ५ सू॰ २८।
______________________________________________________
१ क. ख. ङ. ०चित्स्थिराः। २ ग. चान्तरिक्षात्मका। घ. च तरलात्मका। ३ ख. ग. घ. ०नां सं०।

[[584]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
हारस्याप्युपपत्तेः। तस्माद्विज्ञानस्कन्धमात्रत्वं युज्यत इति प्राप्ते ब्रूम: — विष-
मो हि स्वप्नदृष्टान्तः प्रबोधदशायां स्वप्नस्य बाध्यमानत्वात्। जाग्रव्द्यवहारस्य न क्वचिद्बाधं पश्यामः। न च बाह्यार्थसद्भावे प्रमाणाभावः।उपलब्धेरेव प्रमाणत्वात्। उपलभ्यन्ते हि घटादयो बहिष्ठत्वेन। अथोच्येत। बुद्धिरेव बाह्यघटादिवदवभासते। तथा चाऽऽहु: — "यदन्तर्ज्ञेयं तत्त्वं तद्बहिर्वदवभासते " इति। एवं तर्हि त्वदुक्तिरेव बाह्यार्थसद्भावे प्रमाणमिति ब्रूमः। क्वचिदपि बाह्यार्थसद्भावे तद्व्युत्पत्तिरहितत्वाद्बहिर्वदित्युपमानोक्तिर्न संगच्छते। तस्माद्बाह्यार्थसद्भावाद्विज्ञानमात्रत्वं न युक्तम्"।
*षष्ठाधिकरणमारचयति---
"सिद्धिः सप्तपदार्थानां सप्तभङ्गीनयान्न वा।
साधकन्यायसद्भावात्तेषां सिद्धौ किमद्भुतम्॥
एकस्मिन्सदसत्त्वादिविरुद्धप्रतिपादनात्।
अपन्यायः सप्तभङ्गी न च जीवस्य सांशता॥

अत्राऽऽर्हता मन्यन्ते। जीवोऽजीवश्चेति द्वौ पदार्थौ। जीवश्चेतनः शरीरपरिमाणः सावयवः। अजीवः षड्विधः। तत्र महीधरादिरेकः। आस्रवसंवरनिर्जरबन्धमोक्षाख्याः पञ्च। आस्रवत्यनेन जीवो विषयेष्वित्यास्रव इन्द्रियसंघातः। संवृणोति विवेकमित्यविवेकादिः संवरः। निःशेषेण जीर्णत्यनेन कामक्रोधादिरिति केशोल्लुञ्चनतप्तशिलारोहणादिकं तपो निर्जरः। कर्माष्टकेनाऽऽपादिता जन्ममरणपरम्परा बन्धः। चत्वारि घातकर्माणि पापविशेषरूपाणि। चत्वारि चाघातकर्माणि पुण्यविशेषरूपाणि। शास्त्रोक्तोपायेन तेभ्योऽष्टभ्यः कर्मभ्यो विनिर्गतस्य जीवस्य संततोर्ध्वगमनं मोक्षः। त एते सप्त पदार्थाः सप्तभङ्गीरूपेण न्यायेन व्यवस्थाप्यन्ते---१ स्यादस्ति, २ स्यान्नास्ति, ३ स्यादस्ति च नास्ति च, ४स्यादवक्तव्यः, ५स्यादस्ति चावक्त-व्यश्च, ६स्यान्नास्ति चावक्तव्यः, ७स्यादस्ति च नास्ति चावक्तव्यश्चेति सप्तभङ्गीनयः। अस्यायमर्थः। स्याच्छब्द ईषदर्थवाची निपातः। प्रतिवादिनो हि चतुर्विधाः। सद्वादिनोऽसद्वादिनः सदसद्वादिनोऽनिर्वचनीयवादिनश्चेति। पुनरप्यनिर्वचनीयमतेन मिलितानि सदसदादीनि मतानि त्रिविधानि। तानेतान्सप्तविधान्वादिनः प्रति सप्तविधा न्यायाः प्रयोक्तव्याः। तद्यथा। सद्वादी समागत्याऽऽर्हतं प्रति किं त्वन्मते मोक्षोऽस्तीति पृच्छति। तत्राऽऽर्हत उत्तरं ब्रूत ईषदस्तीति। एवमन्यानपि वादिनः प्रतीषन्नास्तीत्यादीन्युत्तरा
_____________________________________________________
*नैकस्मिन्नसंभवात्---अ॰ २ पा॰ २ अ॰ ६ सू॰ ३३।
__________________________________________ __________
१ ग. घ. घातिक०। २ ग. घ. ०घातिक०। ३ घ. ०स्त्रोक्तेनोपा०। ४ घ. मिश्रितानि ५ घ. सदादिम०।

[[585]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
ण्युदाहर्तव्यानि। तावता वादिनः सर्वे निर्विण्णाः सन्तो नोत्तरं प्रतिपद्यन्ते। अतोऽस्य सप्तभङ्गीरूपस्य साधकन्यायस्य सद्भावाज्जीवादीनां सप्तपदार्थानां सिद्धौ किमत्राऽऽश्चर्यमिति प्राप्ते ब्रूम: — सप्तभङ्गीरूपेऽयमपन्यायः। एकस्य जीवपदार्थस्य सद्वादिनं प्रति सद्रूपत्वमसद्वादिनं प्रत्यसद्रूपत्वं चेत्येवमादिविरुद्धर्धमप्रतिपादकत्वात्। न च जीवस्य सावयवत्वं युज्यतेऽनित्यत्वप्रङ्गात्। तदनित्यत्वे च मोक्षः कस्य पुरुषार्थः स्यात्। तस्मान्न्यायाभासेन सप्तभङ्ग्याख्येन जीवादिपदार्थानां न सिद्धिः।
*सप्तमाधिकरणमारचयति---
"तटस्थेश्वरवादो यः स युक्तोऽथ न युज्यते।
युक्तः कुलालदृष्टान्तान्नियन्तृत्वस्य संभवात्॥
न युक्तो विषमत्वादिदोषाद्वैदिक ईश्वरे।
अभ्युपेते तटस्थत्वं त्याज्यं श्रुतिविरोधतः॥
पूर्वाध्यायस्योपान्त्याधिकरणे जगतो निमित्तमुपादानं चेश्वर इत्यागमबलादुक्तम्। तदेतदसहमानास्तार्किकशैवादयः केवलं निमित्तत्वमीश्वरस्य मन्यन्ते। युक्तिं चाऽऽहु: — यथा कुलालोऽनुपादानादिभूतो दण्डचक्रादीन्नियच्छन्पर्ता भवति तथा तटस्थ ईश्वर इति प्राप्ते ब्रूम: — न युक्तं केवलनिमित्तत्वं वैषम्यनैर्घृण्यादिदोषस्य दुष्परिहरत्वात्। कथं त्वया परिहृतो दोष इति चेत्प्राणिकर्मसापेक्षत्वादिति ब्रूमः। तथात्वे चाऽऽगमोऽस्माकं प्रमाणं, त्वयाऽप्यन्ततो गत्वाऽऽगमश्चेदङ्गी क्रियते तर्हि तटस्थत्वमीश्वरस्य त्याज्यं स्यात्। बहु स्यां प्रजायेयेत्युपादानत्वश्रुत्या विरोधात्। तस्मान्न युक्तस्तटस्थेश्वरवादः "।
+अष्टमाधिकरणमारचयति---
"जीवोत्पत्त्यादिकं पाञ्चरात्रोक्तं युज्यते न वा।
युक्तं नारायणव्यूहतत्समाराधनादिवत्॥
युज्यतामविरुध्दोंऽशो जीवोत्पत्तिर्न युज्यते।
उत्पन्नस्य विनाशित्वे कृतनाशादिदोषतः॥
पाञ्चरात्रिका भागवता मन्यन्ते---भगवानेको वासुदेवो जगत उपादानं निमित्तं च। तत्समाराधनज्ञानध्यानैर्भवबन्धविच्छेदः। तस्माच्च वासुदेवात्संकर्षणाख्यो जीवो जायते। जीवाच्च प्रद्युम्नाख्यं मनः। मनसश्चानिरुद्धाख्योऽहंकारः। त एते वासुदेवादयश्चत्वारो व्यूहाः सर्वात्मका इति प्राप्ते ब्रूम: — तत्र वासुदेवं तत्समाराधना
____________________________________________________
*पत्युरस्मञ्जस्यात्---अ॰ २ पा॰ २ अ॰ ७ सू॰ ३७। उत्पत्त्यसंभवात्--अ॰ २ पा॰ २ अ॰ ८ सू॰ ४२।
_____________________________________________________
१ घ. ०दानभू०। २ घ. ०था सत्याग०।

[[586]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
दिकं च श्रुत्यविरोधादभ्युपगच्छामः यत्तु जीव उत्पद्यत इत्युक्तं तदसत्। कृत-नाशाकृताभ्यागमप्रङ्गात्। पूर्वसृष्टौ यो जीवस्तस्मिन्नुत्पत्तिमत्त्वेन प्रलयदशायां विनष्टे सति तत्कृतयोर्धर्माधर्मयोरफलप्रदत्वेन विनाशः प्रसज्यते। अस्मिंश्च कल्प उत्पद्यमानस्य नूतनजीवस्य धर्माधर्मयोः पूर्वमननुष्ठितयोः सतोरिह सुखदुःखप्राप्तिर्भवतीत्यकृत्यकृताभ्यागमः प्रसज्येत। तस्माज्जीवोत्पत्त्यादिकं न युक्तम्"।
तृतीयपादे नवभिराधिकरणैराकाशादिसृष्टिर्विचारिता। तत्र *प्रथमाधि-
करणमारचयति--
"व्योम नित्यं जायते वा हेतुत्रयविवर्जनात्।
जनिश्रुतेश्च गौणत्वान्नित्यं व्योम न जायते॥
एकज्ञानात्सर्वबुद्धेर्विभक्तत्वाज्जनिश्रुतेः।
विवर्ते कारणैकत्वाद्ब्रह्मणो व्योम जायते॥
तैत्तिरीये---" तस्माद्वा एतस्मादात्मन आकाशः संभूतः " इति श्रूयते। तत्राऽऽकाशं नित्यं न तु जन्मवत्। कुतः। आकाशोत्पादकस्य समवाय्य समवायिनिमित्ताख्यकारणत्रितयस्य दुःसंपादत्वात्। संभूत इति जनिश्रुतिस्तु संप्रतिपन्नब्रह्मकार्यवद्व्योम्नि सत्ताश्रयत्वगुणयोगात्प्रवृत्ता। तस्मादनाद्यनन्तं व्योम न जायत इति प्राप्ते ब्रूम: — एकविज्ञानेन सर्वविज्ञानं तावदशषेषु वेदान्तेषु डिण्डिमः। तच्च व्योम्नो ब्रह्मकार्यत्वे मृद्धटन्यायेन ब्रह्माव्यतिरेकादुपपादयितुं सुशकम्। नान्यथा। किंचाऽऽकाशं जायते विभक्तत्वाद्धटवत्। न चायमसिद्धो हेतुः। वाय्वादिवैलक्षण्यस्याऽऽकाशे प्रसिद्धत्वात्। नापि ब्रह्मण्यनैकान्तिकत्वम्। सर्वात्मकस्य ब्रह्मणः कस्माच्चिदपि विभक्तत्वस्य दुर्भणत्वात् ।जनिश्रुतिश्चोत्पत्तिवादिनाऽनुगृहीता भवति। यत्तु काऱणत्रितयासंभव इत्युक्तम्। तदसत्। आरम्भवादे त्रितयापेक्षायामपि विवर्तवादे तदनपेक्षत्वात्। तस्मादेतेभ्यो हेतुभ्यो ब्रह्मणः कारणाव्द्योम जायते "।
+द्वितीयाधिकरणमारचयति---
"वायुर्नित्यो जायते वा छान्दोग्येऽजन्यकीर्तनात्।
सैषाऽनस्तमिता देवतेत्युक्तेश्च न जायते॥
श्रुत्यन्तरोपसंहाराद्गौण्यनस्तमयश्रुतिः।
वियद्वज्जायते वायुः स्वरूपं ब्रह्म कारणम्॥
___________________________________________________
+न वियदश्रुते: — अ॰ २ पा॰ ३ अ॰ १ सू॰ १। + एतेन मातरिश्वा व्याख्या-
त: — अ॰ २ पा॰ ३ अ॰ २ सू॰ ८।
_____________________________________________________
१ ग. घ. ०मत्त्वे प्र०। २ ख. ०सज्येतेति कृतविप्राणाशः। अ०। ३ ग. ०सज्यते। त०। ४ ख. ०शेषवे०।

[[587]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तैत्तिरीय एवाऽऽकाशाद्वायुरिति श्रूयते। सेयमुत्पत्तिर्गौणी। छान्दोग्ये सृष्टिप्रकरणे तेजोवन्नानामेवोत्पत्त्यभिधानाद्वायोरुत्पत्तयनभिधानात्। ननु क्वचिदश्रवणमन्यत्र श्रुतं न निवारयितुमुत्सहत इति न्यायेन तैत्तिरीयश्रुतेः कुतो गौणत्वामितिचेच्छ्रुत्यन्तरविरोधादिति ब्रूमः। बृहदारण्यके---"सैषाऽनस्तिमिता देवता यद्वायुः " इति वायोर्विनाशप्रतिषेधादुत्पत्तिमत्त्वे च तदयोगात्तस्मान्न जायते वायुरिति प्राप्ते ब्रूम: — श्रुतमेव च्छान्दोग्ये वायुजन्म। अनस्तमयश्रुतिस्तु न मुख्या। उपासनप्रकरणपठितत्वेन स्तुत्यर्थत्वात्। आकाशोत्पत्तिहेतवश्चात्रानुसंधेयाः। न च वायोराकाशकार्यत्वेन ब्रह्म-
ण्यनन्तर्भावाद्ब्रह्मज्ञानेन वायुज्ञानं न सिध्येदिति शङ्कनीयम्। पूर्वपूर्वकार्यविशिष्टस्य ब्रह्मण उत्तरोत्तरकार्यहेतुत्वस्य वक्ष्यमाणतया वियद्रूपापन्नस्य ब्रह्मण एव वायुकारणत्वात्। तस्माद्वायुर्जायते"।
*तृतीयाधिकरणमारचयति---
"सद्ब्रह्म जायते नो वा कारणत्वेन जायते।
यत्कारणं जायते तद्वियद्वाय्वादयो यथा॥
असतोऽकारणत्वेन खादीनां सत उद्भवात्।
व्याप्तेरजादिवाक्येन बाधात्सन्नैव जायते॥
छान्दोग्ये---"सदेव सोम्येदमग्र आसीत् " इति श्रूयते। तत्सद्रूपं ब्रह्म जन्म-
वद्भवितुमर्हति कारणत्वाद्वियदादिवदिति प्राप्ते ब्रूम: — सद्रूपं ब्रह्म न जायते। कुतः। तज्जनकस्य कारणस्य दुर्निरूपत्वात्। तथा हि न तावदसत्कारणं कथमसतः सज्जायेतेति निषेधात्। नापि सदेव सतः कारणमात्माश्रयापत्तेः। नापि वियदादिकं सतः कारणं वियदादीनां सतो जायमानत्वात्। या तु व्याप्तिर्यद्यत्कारणं तत्तज्जायत इति, सा ---स वा एष महानज आत्मेत्यादिश्रुतिबाध्या। तस्मात्सद्ब्रह्म नैव जायते"।
+चतुर्थाधिकरणमारचयति---
"ब्रह्मणो जायते वह्निर्वायोर्वा ब्रह्मसंयुतात्।
तत्तेजोऽसृजतेत्युक्तेर्ब्रह्मणो जायतेऽनलः॥
वायोरग्निरितिश्रुत्या पूर्वश्रुत्यैकवाक्यतः।
ब्रह्मणो वायुरूपत्वपत्वमापन्नादग्निसंभवः॥
_____________________________________________________
असंभवस्तु सतोऽनुपपत्ते: — अ॰ २ पा॰ ३ अ॰ ३ सू॰ ९। +तेजोऽतस्तथा ह्याह---अ॰ २ पा॰ ३ अ॰ ४ सू॰ १०।
_____________________________________________________
१ ग. ०व सौम्ये०।

[[588]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
छान्दोग्ये तत्तेजोऽसृजतेति ब्रह्मजत्वं श्रूयते। तैत्तिरीयके वायोरग्निरिति वायुजत्वम्। तत्र वायोरिकि पञ्चम्या *आनन्तर्यार्थत्वस्यापि संभवात्केवलब्रह्मजन्यं तेज इति प्राप्ते ब्रूम: — अनुवर्तमानेन संभूतशब्देनान्विताया वायोरितिपञ्चम्या +उपादानार्थत्वस्यैव मुख्यत्वादुभयोः श्रुत्योरेकवाक्यत्वे सति वायुरूपापन्नाद्ब्रह्मणस्तेजो जायत इति लभ्यते "।

*पञ्चमाधिकरणमारचयति________________________
"ब्रह्मणोऽपां जन्म किंवा वह्नेर्नाग्नेर्जलोद्भवः।
विरुद्धत्वान्नीरजन्म ब्रह्मणः सर्वकारणात्॥
अग्नेराप इति श्रुत्या ब्रह्मणो वह्नयुपाधिकात्।
अपां जन्म विरोधस्तु सूक्ष्मयोर्नाग्निनीरयोः॥
यद्यपि तदपोऽसृजत। अग्नेराप इत्युभयोश्छान्दोग्यतैत्तिरीययोस्तेजोजन्यत्वमेवापां श्रूयते तथाऽपि न तद्युक्तम्। निवर्त्यनिवर्तकयोरग्निजलयोर्विरुद्धयोर्न हेतुहेतुमद्भाव इति पूर्वः पक्षः। पञ्चीकृतयोर्दृश्यमानयोर्विरोधेऽप्यपञ्चीकृतयोः श्रुत्येकसमधिगम्ययोर्विरोधकल्पनायोगात्संतापाधिक्ये स्वेदवृष्टयुद्भवदर्शनाच्च श्रुतिद्वयानुसारेण तेजोरूपापन्नाद्ब्रह्मणोऽपां जनिरिति राद्धःन्तः "।
+षष्ठाधिकरणमारचयति---
"ता अन्नमसृजन्तेति श्रुतमन्नं यवादिकम्।
पृथिवी वा यवाद्येव लोकेऽन्नत्वप्रसिद्धितः॥
भूताधिकारात्कृष्णस्य रूपस्य श्रवणादपि।
तथाऽद्भयः पृथिवीत्युक्तेरन्नं पृथ्व्यन्नहेतुतः॥

छान्दोग्ये ता अन्नमसृजन्तेत्यद्भयोऽन्नस्य जन्म श्रूयते। तत्रान्नशब्दस्य लोकप्रसिध्द्या व्रीहियवादिकमर्थ इति प्राप्ते ब्रूम: — पृथिव्यत्रान्नशब्दार्थः। कुतः। पञ्चमहाभूतसृष्टेरधिकृतत्वात्। किंच यदग्ने रोहितं रूपं तेजसस्तद्रूपं यच्छुक्लं तदपां यत्कृष्णं तदन्नस्येति श्रुतम्। कृष्णरूपं पृथिव्यां बहुलमुपलभ्यते, न तु व्रीहियवादौ। तथाऽद्भयः पृतिवीति तैत्तिरीयश्रुत्येकवाक्यताबलादत्रान्नं पृथिवी। न चान्नशब्दस्य तत्र प्रवृत्त्यनुपपत्तिः। कार्यकारणयोरन्नपृथिव्योरभेदविवक्षया तदुपपत्तेः। तस्मादन्नं पृथिवी"।
___________________________________________________
*पञ्चादित्यर्थः। +जनिकर्तुः प्रकृतिरितिसूत्रात्। *आप: — अ॰ २ पा॰ ३ अ॰ ५ सू॰ ११। पृथिव्यधिकाररूपशब्दान्तरेभ्यं: — अ॰ २ पा॰ ३ अ॰ ६ सू॰ १२।
_____________________________________________________
१ घ. युक्तम्। २ ख. श्रुत्यैक०। ३ ख. कृष्णं रू०। ४ घ. ०दन्नं।

[[589]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
*सप्तमाधिकरणमारचयति---
"व्योमाद्याः कार्यकर्तारो ब्रह्म वा तदुपाधिकम्।
व्योम्नो वायुर्वायुतोऽग्निरित्युक्तेः खादिकर्तृता॥
ईश्वरोऽन्तर्यमयतीत्युक्तेर्व्योमाद्युपाधिकम्।
ब्रह्म वाय्वादिहेतुः स्यात्तेजआदीक्षणादपि॥
पूर्वाधिकरणेषु पूर्वपूर्वकार्योपाधिकाद्ब्रह्मण उत्तरोत्तरकार्योत्पत्तिरिति यदेतत्सिद्धवत्कृत्य सिद्धान्तितम्। तदयुक्तम्। व्योम्नो वायुर्वायुतोऽग्निरित्यादौ ब्रह्मनिरपेक्षात्केवलाव्द्योमादेरुत्तरकार्योत्पत्तिश्रवणातिदि प्राप्ते ब्रूम: — "य आकाशमन्तरो यमयति यो वायुमन्तरो यमयति " इत्यादिनाऽन्तर्यामिब्राह्मणे व्योमादेः स्वातन्त्र्यं निवारितम्। तथा---"तत्तेज ऐक्षत ता आप ऐक्षन्त" इति तेजआदेरीक्षणपूर्वकं स्रष्टृत्वं श्रूयते। तच्चेक्षणं चेतनब्रह्मनिरपेक्षाणामचेतनानां न संभवति। तस्माव्द्योमाद्युपाधिकस्य ब्रह्मण एव कारणत्वम् "।
+अष्टमाधिकरणमारचयति________________________
"सृष्टिक्रमो लये ज्ञेयो विपरीतक्रमोऽथवा।
क्लृप्तं कल्प्याद्वरं तेन लये सृष्टिक्रमो भवेत्॥
हेतावसति कार्यस्य न सत्त्वं युज्यते ततः।
पृथिव्यप्स्विति चोक्तत्वाद्विपरीतक्रमो लये॥
आकाशादिक्रमः सृष्टौ क्लूप्तोऽतः प्रलयेऽपि स एव क्रम इति प्राप्ते ब्रूम: — प्रथमतः कारणे लीने सति निरुपादानानां कार्याणां कंचित्कालमवस्थानं प्रसज्येत।
किंच--- "जगत्प्रतिष्ठा देवर्षे पृथिव्यप्सु प्रलीयते।
ज्योतिष्यापः प्रलीयन्ते ज्योतिर्वायौ प्रलीयते "॥
इति पुराणे विपरीतक्रमस्योक्तत्वात्क्लृप्त एवायं क्रमः। तस्मात्सृष्टिविपरीतेन पृथिव्यादिक्रमेण प्रविलयः "।
*नवमाधिकरणमारचयति________________________
"किमुक्तक्रमभङ्गोऽस्ति प्राणाद्यैर्नास्ति वाऽस्ति हि।
प्राणाक्षमनसां ब्रह्म वियतोर्मध्य ईरणात्॥
_____________________________________________________
* तदभिध्यानादेव तु तल्लिङ्गात्स: — अ॰ २ पा॰ ३ अ॰ ७ सू॰ १३। + विप-
र्ययेण तु क्रमोऽत उपपद्यते च---अ॰ २ पा॰ ३ अ॰ ८ सू॰ १४। *अन्तरा विज्ञानमनसी क्रमेण तल्लिङ्गादिति चेन्नाविशेषात्---अ॰ २ पा॰ ३ अ॰ ९ सू॰ १५।
_____________________________________________________
१ घ. ०वलव्योमा०। २ ग. घ. प्रसज्यते। ३ घ. प्रलयः।

[[590]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
प्राणाद्या भौतिका भूतेष्वन्तर्भूताः पृथक्क्रमम्।
नेच्छन्त्यतो न भङ्गोऽस्ति प्राणादौ न क्रमः श्रुतः॥
मुण्डके श्रूयते________________________"एतस्माज्जायते प्राणो मनः सर्वेन्द्रियाणि च। खं वायु-
र्ज्योतिरापः पृथिवी विश्वस्य धारिणी " इति। तत्र प्राणादीनां वियदादिभ्यः पूर्वं श्रूयमाणत्वादाकाशादिकः पूर्वोक्तसृष्टिक्रमो भज्येतेति प्राप्ते ब्रूम: — "अन्नमयं हि सोम्य मन आपोमयः प्राणस्तेजोमयी वाक् " इति प्राणादीनां भौतिकत्वश्रवणाद्भूतेष्वेवान्तर्भावेन पृथक्क्रमो नापेक्षितः। न च मुण्डकश्रुतिः क्रमवाचिनी। आकाद्वायुर्वायोरग्निरित्यादाविव क्रमस्याप्रतीयमानत्वात्। तदुत्पत्तिमात्रं तु केवलं ब्रूते। तस्मान्नानया श्रुत्या पूर्वोक्तक्रमभङ्गोऽस्ति"।
तैरेतैरधिकरणैर्मायाविशिष्टाद्ब्रह्मण आकाशादिका पुरुषान्ता जगदुत्पत्तिः सुस्थिता। तस्यां च सुस्थितायां कारणव्यतिरेकेण कार्यस्याभावाद्ब्रह्मणो देशकालसर्ववस्त्वात्मकत्वेनानन्तत्वं सुस्थितम्। तस्य सत्यं ज्ञानमन
न्तमिति प्रतिज्ञातमनन्तत्वं समर्थ्य यो वेद निहितं गुहायामित्युक्तं गुहानिहितत्वं समर्थयितुमन्नमयादिभ्य आनन्दमयान्तेभ्यः पञ्चभ्यः कोशेभ्यो ब्रह्मतत्त्वं
विवेक्तुकाम आदावन्नमयकोशं दर्शयति---
स वा एष पुरुषोऽन्न॑रस॒मयः, इति।

यः पुरुषः शिरःपाण्यादिमानाकृतिविशेषः सृष्ट्यादावाकाशादिक्रमेणोत्पन्नः स एवैष इदानीमस्मद्देहत्वेनानुभूयते। यद्यप्ययं न सृष्ट्यादावुत्पन्नस्त-थाऽप्याकाशादिपरम्पराप्राप्तान्नकार्यत्वेन सजातीयतया स एवोच्यते। तामेतां विवक्षां स्पष्टीकर्तुमन्नरसमयशब्दः। मधुराम्ललवणतिक्तकटुकषायात्मकः षड्विधोऽन्नस्य रसस्तस्य च विकारोऽन्नरसमयः। मातापितृभ्यां भुक्तान्नरसस्तयोः शरीरे त्वगसृङ्मांसमेदोस्थिमज्जाशुक्राख्यसप्तधातुरूपेण क्रमात्परिणतः सन्गर्भाशये प्रविश्य पुनर्देहरूपेण विक्रियते। तथा च गर्भोपनिषद्याम्नायते--"षड्विधो रसो रसाच्छोणितं शोणितान्मांसं मांसान्मेदोमेदसोऽस्थीन्यस्थिभ्यो मज्जा मज्जायाः शुक्रं शुक्रशोणितसंयोगादावर्तते गर्भः " इति। एतेनान्नरसमयेन स्थूलदेहेन तदन्तर्वर्ती सूक्ष्मदेहोऽप्युपलक्ष्यते। तस्यापञ्चीकृतभूतकार्यत्वाद्भुक्तेनान्नादिना पोष्यमाणत्वाच्च। तत्र भूतकार्यत्वमाचार्यैरुदाहृतम्---"अपञ्चीकृतपञ्चमहाभूतानि तत्कार्यं च सप्तदशकं लिङ्गं भौतिकम् " इति। अन्नादिपोष्यत्वं छन्दोगैराम्नायते---"अन्नमयं हि सोम्य मन आपोमयः प्राणस्तेजोमयी वाक् " इति। उपवासेन प्रक्षीणशक्तिकस्य मनसः पारणेनाऽऽप्यायनं जन्तूनामन्वयव्यतिरेकसिद्धम्। तथा मार्गश्रमेण प्रक्षीणशक्तेः प्राणो जलपानेनाऽऽप्यायमानो लोके दृश्यते। तथा
_____________________________________________________
१ घ. ०तेष्वन्त०। २ घ. ०या पू०। ३ घ. ०शादिपु०। ४ क. ख. घ. ङ. ०हाहि०। ५ ग. भुक्तोऽन्न०। ६ ख. ग. ०शुक्लाख्य०। ७ ख. ग. घ. शुक्लं शुक्लशो०। ८ घ. था च मा०।

[[591]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
घृततैलादितैजसद्रव्यसेवया कण्ठशुद्धिं कृत्वा वाचं पोषयन्तो गायका उपलभ्यन्ते। ईदृशेन मनःप्राणवागादिना लिङ्गदेहेन संयुतो योऽन्नकार्यः स्थूलदेहोऽस्माभिरुपलभ्यते सोऽयमाध्यात्मिकः। एतेनाऽऽधिदैविको वैराजदेहो ब्रह्माण्डरूप उन्नेयः।
सोऽप्याचार्यैर्वार्तिके दर्शित: —
"दिगादिकरणो देवः पञ्चभूतशरीरभृत्।
सर्वोऽस्मीत्यभिमानेद्धो विराडेवमजायत " इति॥
सोऽयमन्नमयः कोशः शाखाग्रचन्द्रदर्शनन्यायेन ब्रह्मतत्त्वं बोधयितुमुपन्यस्तः। अथास्य कोशस्य चित्याग्निवत्पक्ष्याकारेणोपासनार्थं पञ्चावयवानुपन्यस्यति________________________
तस्येद॑मेव॒ शिरः। अयं दक्षि॑णः प॒क्षः। अयमु-
त्त॑रः प॒क्षः। अयमात्मा॑। इदं पुच्छं॑ प्रति॒ष्ठा, इति।
यथा श्येनकङ्कादिपक्ष्याकारेण चीयमानस्याग्नेः शिरः पक्षौ मध्यशरीरं पुच्छं चेति पञ्चावयवा एवमत्रापि द्रष्टव्यम्। तस्योपासितव्यस्यान्नमयस्य ग्रीवाया उपरि प्रसिद्धत्वेन दृश्यमानमिदमेव शिरः। नात्रोपचारः कश्चिदस्ति। तथा दृश्यमानौ हस्तावेव पक्षत्वेन ध्यातव्यौ। कण्ठादधस्तान्नाभेश्चोपरिष्टाद्दृश्यमानोऽयं शरीरभाग आत्मा जीवावस्थानक्षमदेशरूपो मध्यदेहः "मध्यं ह्येषामङ्गानामात्मा " इति श्रुतेः। नाभेरधोवर्ति यदङ्गमस्ति तदिदं पक्ष्याकारस्य पुच्छस्थानीयम्। तच्च प्रतिष्ठा शरीराधारः, प्रतितिष्ठत्यस्या-मिति शब्दस्य व्युत्पत्तिः। मनुष्याशरीरे नाभेरधोभागस्योर्ध्वभागं प्रत्याधारत्वं प्रसिद्धम्। गवादिशरीरे मक्षिकादिनिवारणेन पुच्छस्याऽऽधारत्वं द्रष्टव्यम्। पुच्छस्याऽऽधारतोक्तिरुपासनार्था।

तदेवमन्नमयकोशस्योपासनीय आकारः प्रतिपादितः। अथास्य कोशस्य तदुपासनस्य च ब्राह्मणवाक्येनाभिहितस्य संवादेन दार्ढ्यार्थं कंचिन्मन्त्रमुदाहरति---
तदप्येष श्लो॑को भ॒वति॥
इति कृष्णयजुर्वेदीयतैत्तिरीयारण्यकेऽष्टमःप्र-
पाठके प्रथमोऽनुवाकः॥ १॥
___________________________________________________
वैदिकमतानुसरणेन मूलक्रमतोऽत्रानुवाकपरिसमाप्तिरस्ति, परं च भाष्यकारमतेनात्रानुवाकसमप्तिर्नैव। किंतु तेषां मतेनास्य प्रपाठकस्यानु-
वाकद्वयमेव। तत्र प्रथमोऽनुवाकः शान्तिसमाप्तावेवावसितः। द्वितीयश्च ब्रह्मविदाप्नोति परमित्यारभ्य प्रपाठकसमाप्तौ समापितः। अतोऽत्र वैदिक मतानुसरणेनैव मूले क्रमः प्रतिनिविष्टो भाष्ये भाष्यकारमतानुसरणेन। एवं पुरतः सर्वत्रोहनीयम्।
____________________________________________________
१ ग. उपलक्ष्यन्ते। २ ग. ०दिलि०। ३ घ. संयुक्तो। ४ घ. मध्यं श०। ५ क. ख. ङ. ०चारात्कश्चि०। ६ ग. घ. ०नदे०।

[[592]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
अन्ना॒द्वै प्र॒जाः प्र॒जाय॑न्ते। याः काश्च॑ पृथि॒ ꣳ श्रि॒ताः। अथो॒
अन्ने॑नै॒व जी॑वन्ति। अथै॑न॒दपि॑यन्त्यन्त॒चः। अन्न॒ ꣳ हि
भू॒तानां॒ ज्येष्ठ॑म्। तस्मा॑त्सर्वौष॒धमु॑च्यते। सर्वं॒ वै तेऽन्न॑माप्नु-
वन्ति। येऽन्नं॒ ब्रह्मोपास॑ते। अन्न॒ ꣳ हि भू॒तानां॒ ज्येष्ठ॑म्। तस्मा॑-
त्सर्वौष॒धमु॑च्यते। अन्ना॑द्भू॒तानि॒ जाय॑न्ते। जाता॒न्यन्ने॑न वर्धन्ते।
अद्यतेऽत्ति च॑ भूता॒नि। तस्मादन्नं तदुच्य॑त इ॒ति, इति।

तदपि तस्मिन्नप्यर्थे ब्राह्मणोक्तेऽन्नमयकोशे संवादबुद्धिजनक एष वक्ष्यमाणोऽन्नाद्वै प्रजा इत्यादिकस्तस्मादन्नं तदुच्यत इत्यन्तः श्लोकः पादबद्धो मन्त्रो विद्यते। पूर्व सूत्रोक्तेऽर्थे काचिदृगुदाहृता। तत्समुच्चयमभिप्रेत्यात्रापिशब्दः प्रयुक्तः। चतुर्दशभिः पादैरुपेतोऽयं श्लोकः। ईद्दशस्य लोकप्रसिद्धस्य च्छन्दोविशेषस्याभावेऽपि वैदिकं किंचिदतिच्छन्दो भविष्यति। जरायुजाण्डजादिदेहरूपाः प्रजा याः काश्चित्पृथिवीमाश्रित्योपलभ्यन्ते। ताः सर्वा अन्नदेवोत्पद्यन्ते। तच्च पूर्वमेव प्रपञ्चितम्। अपि चान्नेनैव जीवन्ति प्राणान्धारयन्ति तत्तु लोके प्रसिद्धम्। अथ जीवनानन्तरमन्तत आयुषोऽन्ते ताः प्रजा एतदन्नमपियन्ति प्रविशन्ति अन्ने लीयन्ते। मृगादिदेहानां व्याघ्राद्यन्नत्वेनान्ने लयो द्रष्टव्यः। हि यस्मात्कारणादन्नं भूतानां प्राणिदेहानां ज्येष्ठमुक्त-
रीत्या कारणम्। तस्मात्कारणात्सर्वौषधं सर्वेषां प्राणिनां क्षुद्रोगनिवर्तकमित्युच्यते। निवर्तिते हि क्षुद्रोगे जीवनरूपायाः स्थितेः कारणं भवति। अतः स्थितिहेतुत्वसिद्धये क्षुन्निवर्तकत्वं युक्तम्। अनेनोत्पत्तिस्थितिलयकारणत्वप्रतिपादनेनान्नमयकोशः प्रपञ्चितः। सर्वं वा इत्यादिना सफलमुपासनं विधीयते। ये पुरुषा अन्नं ब्रह्मोपासतेऽन्ने प्रतीके ब्रह्मदृष्टिं कुर्वन्ति ब्रह्मदृष्ट्या संस्कृतमन्नं देहाकारेण परिणतं सच्छिरआदिभिः पुच्छान्तैरवयवैरुपेतमिति ध्यायन्ति, ते ध्यातार सर्वमेवान्नं भक्ष्यभोज्यलेह्यचोष्यरूपं प्राप्नुवन्ति। यद्वा वियदादिपरम्परया ब्रह्मणः सकाशान्निष्पन्नमन्नमाध्यात्मिकमानुषदेहरूपे-णाऽऽधिदैविकविराड्रूपेण चावस्थितं तेनान्नोपाधिना विशिष्टं ब्रह्मोपासकाः पुरुषाः सर्वात्मकं विराड्रूपं प्राप्य ब्रह्मादिस्तम्बान्तानां सर्वेषां प्राणिनां यद्यदुचितमन्नं तत्ततत्सर्वं प्राप्नुवन्ति। पूर्वत्र बुभुत्सुं प्रति बोधसाधनभूतकोशप्रतिपादनार्थमन्नं हि भूतानामित्युक्तम्। अत्र तूपास्यवस्तुप्रशंसार्थं पुनरप्युच्यते। अस्मदादीनां विराट्पर्यन्तानां प्राणिदेहानां यस्मादन्नं ज्येष्ठमतिशयेन वृद्धं कारणभूतम्, तस्मात्सर्वस्य संसारव्याधेरौषधं निवर्तकम्। यथोक्तोपासनं हि विराट्प्राप्तिद्वारा क्रममुक्तिहेतुः। सर्वप्राणिदेहानामु-
____________________________________________________
१ क. ०मयः को०। २ क. ङ. ०शिष्टब्र०।

[[593]]

[ प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
त्पत्त्यभिवृद्धिहेतुत्वादप्युपास्यमन्नं प्रशस्तम्। अन्नशब्दनिर्वचनपर्यालोचनेऽपि सर्वदेहकारणत्वेनान्नस्य प्रशस्तत्वमवगम्यते। अद्यते सर्वैः प्राणिभिर्जीवनार्थं भक्ष्यत इत्यन्नम्। यद्वा सर्वान्प्राणिनोऽत्ति भक्षयति संहरतीत्यन्नम्। सर्वेऽपि देहा अन्नरसवैषम्योत्पादितरोगादिना म्रियन्त इति लोके प्रसिद्धम्। श्रौत इतिशब्द उदाहृतश्लोकसमाप्त्यर्थः कोशसमाप्त्यर्थश्च। यः पुमान्गुहाहितं ब्रह्मतत्त्वं बुभुत्सते तं प्रति बोधद्वारभूतोऽयमन्नमयकोशोऽभिहितः। द्वारत्वं चास्य पुत्रमित्रगृहक्षेत्रादिबाह्यविषयासक्तिं निवार्य देहमात्रपर्यवसायित्वसंपादनादुपपद्यते। प्राणिनां हि स्वाभावत एव पुत्रादि-ष्वात्मव्यवहारो भवति। तं च श्रुतिरनुवदति---"आत्मा वै पुत्रनामासि" इति। ऐतरेयकेऽप्याम्नायते---"सोऽस्यायमात्मा पुण्येभ्यः कर्मभ्यः प्रतिधीयतेऽथास्यायमितर आत्मा कृतकृत्यो वयोगतः प्रैति " इति। अस्यायमर्थ: — पुत्ररूप आत्मा श्रौतस्मार्तपुण्यकर्मानुष्ठानार्थं गृहेऽवस्थाप्यते। पितृरूपस्तु स्वस्य कर्तव्यानि सर्वाणि कृत्वा वयोगत आयुष्येण विरहितो म्रियत इति। ईदृशं पुत्रादावात्मत्वारोपं भगवान्भाष्यकार उदाजहार---"पुत्रभार्यादिषु विकलेषु सकलेषु वाऽहमेव विकलः सकलो वेति बाह्यधर्मानात्मन्यध्यस्यति " इति। स्वस्माद्भेदस्य पुत्रे प्रतीयमानत्वात्तस्मिन्नात्मत्वव्यवहारः सिंहो देवदत्त इतिवत्। तर्ह्यमुमेव मुख्यताभावं बोधयितुं पुत्रमित्रादिकाद्बाह्यात्सर्वस्माल्लोकाव्द्यावर्त्याऽऽत्मतत्त्वबुद्धिं देहे संकोचयितुमन्नमय आत्मोपदिश्यते। एतमेवाभिप्रायमुपरिष्टाद्विस्पष्टी करिष्यति---"स य एवंवित्। अस्माल्लोकात्प्रेत्य। एतमन्नमयमात्मानमुपसंक्रामति" इति। यस्तु बाह्यविष-यासक्तिवासनाप्राबल्यात्सकृदुपदेशमात्रेणान्नमयात्मनि न पर्यवस्यति तस्य तत्पर्यवसनार्थं तद्विषयोपासनोपदिष्टा। स चोपासको निरन्तरमन्नमयमात्मानमुपासीनो बाह्यविषयेभ्यो व्यावृत्तोऽर्थादन्नमये पर्यवस्यति। यदि कश्चिदल्पायुः सन्नुपरितनस्य प्राणमयादिविवेकस्याभावेन ब्रह्मतत्त्वबोधस्य संपूर्त्यभावादुक्तोपासनं कुर्वन्नेव म्रियेत। तदानीमुक्तरीत्या तस्य सर्वान्नप्राप्तिर्भवति। ईदृशमेव विषयमभिप्रेत्य भगवतोक्तम्---
"प्राप्य पुण्यकृतां लोकानुषित्वा शाश्वतीः समाः।
शुचीनां श्रीमतां गेहे योगभ्रष्टोऽभिजायते " इति॥
तदेवं विषयाभिमुख्यनिवृत्त्यर्थमन्नमयकोशमुपदिश्य प्रसङ्गात्तदुपासनं तत्फलं चोक्तम्। अथ विषयेभ्यो निवृत्तस्यान्नमयकोशादप्यन्तःप्रवेशाय प्राणमयकोशमुपदिशति---
तस्माद्वा एतस्मादन्न॑रस॒मयात्। अन्योऽन्तर
आत्मा॑ प्राण॒मयः। तेनै॑ष पू॒र्णः, इति।
____________________________________________________
१ ग. द्वारं चा०। २ घ. ०त्मत्वबु०। ३ ग. ०वृत्त्यार्था०। ४ ग. म्नियते। तत्तदा०।
७५

[[594]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
यः परमात्मा स्वयमाकाशादिक्रमेणान्नमयतां प्राप्त इति ब्राह्मणेन प्रतिपादितः स एव पुनः श्लोकेन स्पष्टीकृतः। तस्मादेव ब्रह्मणोक्तादेतस्माच्छ्लोकेन प्रतिपादितादहं मनुष्य इत्यनुभूयमानाव्द्यतिरिक्तोऽभ्यन्तरप्रदेशवर्ती कश्चित्प्राणमय आत्मा विद्यते। तेन प्राणमयेनैषोऽन्नमयः पूर्णः। देहस्यान्तरापादमस्तकं प्राणमयो व्याप्य वर्तते। लिङ्गशरीरे ज्ञानशक्तिः। क्रियाशक्तिश्चेतिद्वयं विद्यते। तयोर्मध्ये क्रियाशक्तिकार्यभूतः कश्चित्प्रा-
णाख्यः पदार्थः। तस्य च प्राणस्य विकारः पञ्चवृत्तिसमूहः प्राणमयः। वृत्तयश्च प्राणापानव्यानोदानसमानाख्यास्तस्य प्राणपदार्थस्य व्यापारविशेषास्ते च हृदयादिप्रदेशेषु निष्पद्यन्ते।
तथा चोक्तम्---
"त्द्ददि प्राणो गुदेऽपानः समानो नाभिसंस्थितः।
उदानः कण्ठदेशस्थो व्यानः सर्वशरीरगः " इति॥
तस्यैतस्य वृत्तिसमूहरूपस्य प्राणमयस्याऽऽत्मन्यारोपितत्वादहं प्राणि-
मीत्येवमुच्छ्वासादिकर्तृत्वेनाहंप्रत्ययगम्यत्वाच्चाऽऽत्मत्वं द्रष्टव्यम्। आत्मत्वं नाम प्रत्यक्स्वरूपत्वम्। तत्र यथा पुत्रापेक्षया प्रतीच्यन्नमयदेह आत्मत्वेनोपदिष्टे सति पराग्रूपे पुत्रादौ मुख्यात्मबुद्धिर्निवृत्ता । तथा देहादप्यान्तरे प्राणमयात्मन्युपदिष्टे सति देहस्य मुख्यात्मत्वं निवारितं भवति। पुत्रदेहयोर्मुख्यात्मत्वाभावसाम्येऽप्यवान्तरवैषम्याद्गौणात्मत्वं मिथ्यात्मत्वं चास्ति। तच्च भगवद्भिर्भाष्यकारैरेवमुदाहृतम्---"गौणमिथ्यात्मनोः सत्त्वे पुत्रदेहादिबाधनात् " इति। तयोरात्मत्वव्यहारदशायां स्वस्माद्भेदप्रतीत्यप्रतीतिभ्यां वैषम्यं द्रष्टव्यम्।
देहात्मनोर्भेदमजानद्भिर्लौकायतिकैश्चोच्यमानं देहस्याऽऽत्मत्वं मिथ्येति यदत्र प्राणमयात्मोपदेशेनार्थात्संपादितम्, तदेतत्तृतीयाध्यायस्यतृतीयपादे
* निर्णीतम्________________________

"आत्मा देहस्तदन्यो वा चैतन्यं मदशक्तिवत्।
भूतमेलनजं देहे नान्यत्राऽऽत्मा वपुस्ततः॥
भूतोपलब्धिर्भूतेभ्यो विभिन्ना विषयित्वतः।
सैवाऽऽत्मा भौतिकाद्देहादन्योऽसौ परलोकभाक्॥
पूर्वत्र मनश्चिदादीनां क्रत्वर्थता नास्ति किंतु पुरुषार्थत्वमित्युक्ते सति कोऽसौ पुरुष इतिप्रसङ्गाद्विचार्यते। तदेतदधिकरणं पूर्वोत्तरयोर्मीमांसयोः शेषभूतम्। देहव्यतिरिक्तस्य स्वर्गमोक्षभागिन आत्मनः प्रतिपादकत्वात्। तत्र लोकायतिका देह _____________________________________________________
एक आत्मनः शरीरे भावात्---अ॰ ३ पा॰ ३ अ॰ ३ सू॰ ४३।
___________________________________________________
१ ख. तत्तृ०। २ ग. ०रमीमां०।

[[595]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
एवाऽऽत्मेति मन्यन्ते। अन्वयव्यतिरेकाभ्यां चैतन्यस्य देह एवोपलम्भात्। सति च देहे चैतन्यमुपलभ्यते न त्वसति। न च चैतन्यस्य जात्यन्तरतया देहव्यतिरिक्तात्मत्वं शङ्कनीयम्। क्रमुकनागवल्लीचूर्णानां संयोगान्मदशक्तिरिव देहाकारपरिणतेभ्यो भूतेभ्यो जायमानं चैतन्यं कथं नाम जात्यन्तरं स्यात्। तस्माच्चेतनो देह आत्मेति प्राप्ते ब्रूम: — पृथिव्यादीनां भूतानामुपलब्धिर्भूतेभ्यो व्यतिरिक्ता भवितमर्हति विषयित्वात्। यद्यद्विषयि तत्तद्विषयाव्द्यतिरिक्तम्। यथा रूपाच्चक्षुः। तथा सति ताद्दशचैतन्यस्याऽऽत्मत्वं वदन्तं प्रति कथं भौतिकदेहरूपत्वमापाद्यते। सत्येव देहे चैतन्यमुपलभ्यते नासतीति यावन्वयव्यतिरेकावुक्तौ तत्र व्यतिरेकोऽसिद्धः। असत्यपि देहे परलोकगामिनश्चिदात्मनः शास्त्रेणोपलम्भात् ।शास्त्रस्य च प्रामाण्यं समर्थनीयम् "।

अनात्मत्वेन निर्णीतादस्माद्देहादभ्यन्तरो यः प्राणस्तस्योत्पत्तिर्द्वितीयाध्य-
यस्य चतुर्थपादे* चिन्तिता---
"मुख्यप्राणः स्यादनादिर्जायते वा न जायते।
आनीदिति प्राणचेष्टा प्राक्सृष्टेः श्रूयते यतः॥
आनीदिति ब्रह्मसत्त्वं प्रोक्तं वायुनिषेधनात्।
एतस्माज्जायते प्राण इत्युक्तेरेष जायते " इति॥

मुखबिले संचरन्नुच्छ्वासनिश्वासकारी वायुर्मुख्यप्राणः। सोऽनादिः। कुतः। नासदासीदितिसूक्ते आनीदवातमित्यानीच्छब्देन सृष्टेर्वाक्प्राणचेष्टाश्रवणादिति प्राप्ते ब्रूमः। सदेव सोम्येदमग्र आसीदित्यादिभिः सृष्टिप्रागवस्थाप्रातिपादकश्रुत्यन्तरैः समानार्थत्वात्। एतस्माज्जायते प्राण इति श्रुतिस्तु स्पष्टमेव प्राणजन्म प्रातिपादयति। तस्मादिन्द्रियवत्प्राणो जायते।
+तत्रैवान्यच्चिन्तितम्________________________
"वायुर्वाऽक्षक्रिया वाऽन्यो वा प्राणश्रुतितोऽनिलः।
सामान्येन्द्रियवृत्तिर्वा सांख्यैरेवमुदीरणात्।
भाति प्राणो वायुनेति भेदोक्तेरेकताश्रुतिः।
वायुजत्वेन सामान्यवृत्तिर्नाक्षेष्वतोऽन्यता " इति।
बाह्यवायुरेव वेणुरन्ध्रवन्मुखच्छिद्रे प्रविश्यावस्थितः प्राणनाम्ना व्यपदि-
श्यते। न तु
______________________________________________________
*श्रेष्ठश्च---अ॰ २ पा॰ ४ अ॰ ८। + न वायुक्रिये पृथगुपदेशात्--अ॰ २ पा॰ ४ अ॰ ५ सू॰ ९।
_____________________________________________________
१ क.ख. ग. ङ. ०ति दे०। २ ख. न चै०। ३ क. ख. ग. ङ. ०सका०।

[[596]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
प्राणो नाम किंचित्तत्त्वान्तरमस्ति। कुतः। यः प्राणः स वायुरिति श्रुतेः। अथवा पञ्जरस्था यथा बहवः पक्षिणः स्यवं चलन्तः पञ्जरमपि चालयन्ति, एवमेकादशाक्षाणि स्वस्वव्यापारद्वारा देहं चेष्टयन्ते। तत्र देहचालनाख्यो योऽयं सर्वेन्द्रियसाधारणो व्यापारः स प्राणो भविष्यति। तथा च सांख्यैरुक्तम्---"सामान्या करणवृत्तिः प्राणाद्या वायवः पञ्च" इति। तस्मान्न तत्त्वान्तरं प्राण इति प्राप्ते ब्रूम: — "प्राण एव ब्रह्मणश्चतुर्थः पादः। स वायुना ज्योतिषा भाति " इति श्रुत्यान्तरे चतुष्पाद्ब्रह्मोपासनप्रसङ्गेनाऽऽध्यात्मि-कप्राणस्याऽऽधिदैविकवायोश्चानुग्राह्यानुग्राहकरूपेण विभेदः स्पष्टमेव निर्दिष्टः। अतो यः प्राणः स वायुरित्येकत्वश्रुतिः कार्यकारणयोरभेदवृत्त्या नेतव्या। यत्तु सांख्यैरुक्तं तदसत्। इन्द्रियाणां सामान्यवृत्त्यसंभवात्। पक्षिणां तु सामान्यचलनान्येकविधानि पञ्जरचलनस्यानुकूलानि।न तु तथेन्द्रियाणां दर्शनश्रवणमननादिव्यापारा एकविधाः। नापि देहचलनानुकूला। तस्मात्तत्त्वान्तरं प्राण इति परिशिष्यते।
*तत्रैव पुनरप्यन्यच्चिन्तितम्---
"प्राणोऽयं विभुरल्पो वा विभुः स्यात्प्लुष्युपक्रमे।
हिरण्यगर्भपर्यन्ते सर्वदेहे समोक्तितः॥
समासव्यासरूपेण विभुतैवाऽऽधिदैविकी।
आध्यात्मिकोऽल्पः प्राणः स्याददृश्यश्च यथेन्द्रियम्॥

प्लुषिर्नाम मशकादेरपि न्यूनकायः पुक्तिकाख्यो जीवस्तमारभ्य हिरण्यगर्भपर्यन्तेषु देहेषु तैस्तैर्देहैः समत्वं प्राणस्य श्रूयते---"समः प्लुषिणा समो मशकेन समो नागेन सम एभिस्त्रिभिर्लोकैः समोऽनेन सर्वेण " इति। तस्माव्द्यापी प्राण इति प्राप्ते ब्रूम: — आधिदैविकस्य हिरण्यगर्भप्राणस्य समष्टिरूपेण व्यष्टिरूपेण चावस्थानाद्विभुत्वमस्तु। वायुरेव व्यष्टिर्वायुः समष्टिरिति श्रुतेः। तदेव विभुत्वं समः प्लुषिणेत्यादिश्रुतावुपासनार्थं प्रपञ्चितम्। आध्यात्मिकस्तु प्राण इन्द्रियवददृश्यः परिच्छिन्नश्च "।
यस्त्वनेकजन्माभ्यस्तदेहात्मत्ववासनाप्राबल्यात्प्राणमयात्मोपदेशमात्रेणऽऽत्मत्वबुद्धिं देहे परित्यक्तुं न शक्नोति तं प्रत्युपासनान्तरं विधातुमुपास्यस्वरूपं दर्शयति---
स वा एष पुरुषवि॑ध ए॒व। तस्य पुरु॑षवि॒धताम्।
अन्वयं॑ पुरुष॒विधः। तस्य प्राण॑ एव॒ शिरः।
_____________________________________________________
*अणुश्च---अ॰ २ पा॰ ४ अ॰ ६ सू॰ १३।
______________________________________________________
१ घ. ०ण भे०। २ ग. घ. तु च सा०। ३ घ. ०ननव्या०। ४ घ. ०हचाल०। ५ ग. ०रन्य०। ६ ख. घ. ०सनां वि०।

[[597]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
व्यानो दक्षि॑णः प॒क्षः। अपान उत्त॑रः प॒क्षः।
आका॑श आ॒त्मा। पृथिवी पुच्छं॑ प्रति॒ष्ठा, इति।
देहादभ्यन्तरत्वेन यः प्रोक्तः स एवैष प्राणिमीत्येवमनुभूयमानः प्राणमयः पुरुषविध एव। यद्यप्यस्य शिरआद्यवयवाः स्वतो न सन्ति तथाऽपि तान्संपाद्य पुरुषाकार एव उपासनीयः। न चात्र दुःसंपादत्वं शङ्कनीयम्। तस्य पूर्वोक्तस्यान्नमयस्य पुरुषप्रकारतामनुसृत्य तन्मध्ये पूर्णत्वेन वर्तमानोऽयं प्राणमयोऽपि पुरुषप्रकार इति वक्तुं शक्यत्वात्। यथा मूषायां निषिक्तं द्रुतताम्रं प्रतिमाकारं संपद्यते तद्वत्। तत्र हृदयादूर्ध्वं मुखनासिकयोः संचारी प्राणाख्यो वृत्तिविशेषः शिरस्त्वेन चिन्तनीयः। सर्वासु नाडीषु लंचारी व्यानाख्यो यो वृत्तिविशेषः। यश्चापानाख्यो वृत्तिविशेषो हृदयादधो निर्गच्छति, तावुभौ पक्षद्वयरूपेण चिन्तनीयौ। आकाशशब्देनोदरमध्यवर्ती नाभिविशेष उच्यते। तेन तत्रावस्थितः समानो वायुरुपलक्ष्यते। स च वायुरात्मा प्राणमयकोशस्य मध्यभागः।पृथ्वीशब्देनावशिष्ट उदानवायुरुपलक्ष्यते।मुख्यार्थस्वीकारे हि प्राणमयकोशाधिकारो बाध्येत। यथा पृथिवी प्राणिनामवस्थानहेतुत्वात्प्रतिष्ठा। तथैवोदानवायुः प्राणादिवायूनां देहेऽवस्थानहेतुः। यावदयमुदानवायुरुत्क्रान्तिं न जनयति तावत्प्राणापानादीनां देहेऽवस्थानम्। अतः प्रातिष्ठा। उदानाख्यवृत्तिविशेषयुक्तस्य पञ्चविधवृत्तिकर्तुः प्राणपदार्थस्योत्क्रान्तिप्रतिष्ठयोः स्वातन्त्र्यमाथर्वणिका आमनन्ति---"स ईक्षांचक्रे कस्मिन्न्वहमुत्क्रान्त उत्क्रान्तो भविष्यामि। कस्मिन्वा प्रतिष्ठिते प्रतिष्ठास्यामीति। स प्राणमसृजत" इति। अतः प्रतिष्ठाहेतोः प्राणपदार्थस्य वृत्तिविशेष उदानः पक्ष्याकारेण ध्येयस्य प्राणमयकोशस्य पुच्छस्थानीयः। ये शिरःपक्षादिरूपेण परिकल्पिताः प्राणापानादिवृत्तिविशेषाः। यच्च वृत्तिमत्प्राणतत्त्वं तत्सर्वं मैत्रेयोपनिषदि स्पष्टमाम्नातम्---"प्रजापतिर्वा एक एवाग्रेऽतिष्ठत्स नारमतैकः। स आत्मानमभिध्यायन्बह्वीः प्रजा असृजत। ता अश्मेवाप्रबुद्धा अप्राणाः स्थाणुरिव तिष्ठमाना अपश्यत्स नारमत। सोऽमन्यतैतासां प्रतिबोधनायाभ्यन्तरं विविशामीति। स वायुरिवाऽऽत्मानं कृत्वाऽभ्यन्तरं प्राविशत्स एको नाशकत्स पञ्चधाऽऽत्मानं प्रविभज्योच्यते यः प्राणोऽपानः समान उदानो व्यान इति। अथ योऽयमूर्ध्वमुत्क्रामत्येष वाव स प्राणः। अथ योऽयमवाङ्संक्रामत्येष वाव सोऽपानः। अथ येन वा एता अनुगृहीता इत्येष वाव स व्यानः। अथ योऽयं स्थविष्ठमन्नधातुमपाने स्थापयत्यणिष्ठं चाङ्गेऽङ्गे समानयत्येष
_____________________________________________________
१ घ. ०रुषाका०। २ घ. द्रुतं ता०। ३ घ. ०ख्यो वृ०। ४ ख. ०स्मिन्वाह०। ग. ०स्मिन्नह०। ५ क. ख. ङ. अस्मै वा प्राबुद्धयाप्रा०। ६ क. ख. ङ. ०विश्य स ए०। ७ ग. ०नं वि०। ८ ग. ०पानो व्यानः। ९ घ. ०दान इ०।

[[598]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
वाय समानसंज्ञोत्तरं व्यानस्य रूपं चैतेषामन्तरा प्रसूतिरेवोदानस्याथ योऽयं पीतमशितमुद्गिरति निगिरति चैषो वाव स उदानः " इति। पुरा प्रजापतिः स्वयमेकाकित्वेन क्रीडारहितस्तत्सिद्ध्यर्थं देहान्सृष्ट्वा सृष्टानां तेषां व्यवहारसिद्ध्यर्थं प्राणवायूपाधिकजीवात्मरूपेणान्तः प्रविश्य पञ्चधा विभज्य व्यवहरतीति श्रुतेरर्थः।
पूर्वोक्तान्नमयवत्प्राणमयेऽपि श्लोकमुदाहरति---
तदप्येष श्लो॑को भ॒वति॥
इति कृष्णयजुर्वेदीयतैत्तिरीयारतैत्तिरीयारण्यकेऽष्टमप्रपाठके द्वितीयोऽनुवाकः॥ २॥

### ३ 
अथ तृतीयोऽनुवाकः।
प्रा॒णं दे॒वा अनु॒प्राण॑न्ति। म॒नुष्याः॑ प॒शव॑श्च॒ ये।
प्रा॒णो हि भू॒ताना॒मायुः॑। तस्मा॑त्सर्वायु॒षमु॑च्यते।
सर्व॑मे॒व त॒ आयु॑र्यन्ति। ये प्रा॒णं ब्रह्मो॒पास॑ते। प्राणो
हि भूता॑नामा॒युः। तस्मात्सर्वायुषमुच्य॑त इ॒ति, इति।
ये सात्त्विका अग्नीन्द्रादयो देवा ये च राजसा ब्राह्मणक्षत्रियादयो मनुष्या येऽपि तामसा गवाश्वादयः पशवः (ते) सर्वेऽपि स्वस्वदेहमध्यवर्तिनं प्राणवायुं चेष्टमानमनुसृत्य स्वयमपि चेष्टन्ते। प्राण एव हि देहं चालयति। तथा कौषीतकिनः समामनन्ति---"अथ खलु प्राण एव प्रज्ञात्मेदं शरीरं परिगृह्योत्थापयति" इति। आथर्वणिकाश्चाऽऽकाशादिभूताभिमानिदेवैर्वागादीन्द्रियाभिमानिदेवैश्च सह प्राणाभिमानिदेवस्य देहधारणविषये संवादे समामनन्ति---"तान्वरिष्ठः प्राण उवाच मा मोहमापद्यथाहमेवैतत्पञ्चधाऽऽत्मानं प्रविभज्यैतद्बाणमवष्टभ्य विधारयामि " इति। यथा बाणो धानुष्केण प्रेर्यते तथा प्राणेन प्रेर्यमाणत्वाद्बाणशब्देन शरीरमुपलक्ष्यते। यः प्राणो देवमनुष्यपश्वादिदेहानां चेष्टामुत्पादयति स प्राणो यस्मात्सर्वप्राणिनामा-युर्हेतुस्तस्मात्सर्वायुषमुच्यत इति प्राणस्य नामधेयम्। यथोक्तप्राणमयको-
शज्ञानमात्रेणान्नमयात्मवासनां परित्यक्तुमशक्नुवन्तो ये पुरुषास्तद्वासनानिवृत्तये प्राणोपाधिकं ब्रह्मोपासते, ते पुरुषा आध्यात्मिकप्राणोपाधिकब्र-
ह्मोपासनादेतस्मिञ्जन्मन्यपमृत्युपरिहारेण सर्वमायुः प्राप्नुवन्ति। आधिदै-विकहिरण्यगर्भाख्यप्राणोपासनेन तु जन्मान्तके स्वयमेव हिरण्यगर्भरूपाः सन्तो महाप्रलयपर्यन्तं सर्वमायुः प्राप्नुवन्ति। कोशप्रशंसार्थं पूर्वमुक्तस्य प्राणो हीतिवाक्यस्योपास्तिप्रशंसार्थं पुनरप्यभिधानम्।
___________________________________________________
१ क. ख. ङ. ०रं पान०। २ क. ख. ग. ङ. ०जीवरू०।

[[599]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
प्राणमयोपदेशस्य तात्पर्यं दर्शयति---
तस्यैष एव शरी॑र आ॒त्मा। यः॑ पूर्व॒स्य, इति।
यः प्राणमय इदानीमुक्तः स एष एव तस्य पूर्वस्यान्नमयस्य शरीरे भवः शारीर आत्मा। यदा प्राणमयस्याऽऽत्मत्वं दृढवासितं भवति तदानीमन्नमये स्वात्मत्वभ्रमोऽपगच्छति। किंत्वन्नमयः शरीरं प्राणमयस्तु शरीरी स्वात्मेति निश्चयो जायते। द्वयोरात्मनोरसंभवादित्यर्थः।
अथान्नमयकोशान्निवृत्तस्याधिकारिणः प्राणमयकोशादप्यन्तःप्रवेशाय मनोमयकोशमुपदिशति---
तस्माद्वा एतस्मा॑त्प्राण॒मयात्। अन्योऽन्तर
आत्मा॑ मनो॒मयः। तेनैष पू॒र्णः, इति।

ब्रह्मण्याश्रिता जगदुपादानरूपा माया त्रिगुणात्मिका। तत्र तमोगुणभाग-स्यान्नमयकारणत्वात्तस्मिन्कोशे जाड्यमेव बहुलमुपलभ्यते। न तु क्रियाशक्तिर्ज्ञाशक्तिर्वा तस्मिन्नस्ति। रजोगुणभागस्य प्राणमयकारणत्वात्तस्मिन्प्राणमये क्रियाशक्तिरुपलभ्यते। सत्त्वगुणभागस्य मनोमयादिकोशत्रयकारणत्वात्तेषु त्रिषु कोशेषु ज्ञानशक्तिरुपलभ्यते। तमोमिश्रः सत्त्वगुणो मनोमयकारणम्। अतो मनोमये तामसभागधर्मा रागद्वेषादय उपलभ्यन्ते। रजोमिश्रः सत्त्वगुणो विज्ञानमयकारणम्। अतो विज्ञानमये यज्ञादीनां वैदिकक्रियाणां कृष्यादीनां लौकिकक्रियाणां च कर्तृत्वमुपलभ्यते। शुद्धसत्त्वगुण आनन्दमयकारणम्। अतस्तत्र प्रियादिशब्दवाच्याः सुखविशेषा एवोपलभ्यन्ते। यद्यपि स्वरूपेणैकैव ज्ञानशक्तिस्तथाऽपि तदवान्तरभेदास्त्रिविधा करणशक्तिः कर्तृशक्तिर्भोगशक्तिश्चेति। तत्र कारणशक्तिजन्यं मनस्तस्य विकारः कामसंकल्पादिवृत्तिसमूहो मनोमयः। वृत्तयश्च वाजसनेयिभिराम्नायन्ते---"कामः संकल्पो विचिकित्सा श्रद्धाऽश्रद्धा धृतिरधृतिर्ह्रीर्धीर्भीरित्येतत्सर्वं मन एव " इति। तथा तृष्णा स्नेहो रागो लोभ इत्यादिश्रुत्यन्तराण्युदाहार्याणि। सोऽयं मनोमयः प्राणमयादभ्यन्तरः। अत एव प्रत्यासन्नत्वान्मनस्यात्मचैतन्यं सर्वान्तरमभिव्यज्यते। तदभिव्यक्तिवशादेव मनोमयस्याऽऽत्मत्वम्। तेनाभ्यन्तेरण मनोमयेन बाह्यः प्राणमयः पूर्णो वर्तते। यथा क्रियाशक्तेरापादमस्तथा व्याप्तिस्तथा ज्ञानशक्तेरपि व्याप्तिरुपलभ्यते। अत्रान्तःकरणेन मनसा बहिष्करणानि वाक्चक्षुरादीनि दशाप्युपलक्ष्यन्ते। अतः सर्वेषां ज्ञानेन्द्रियाणां कर्मेन्द्रियाणां च मनोमयाख्ये कोशेऽन्तर्भावो द्रष्टव्यः।
___________________________________________________
१ घ. द्दढम वा०। २ ख. ०त्मभ्र०। ३ ख. ०नभूता मा०। ४ घ. ०र्भोक्तृश०। ५ ख. ०यादाभ्य०। ६ ग. सर्वोत्तर०। ७ घ. ०नि चक्षु०।

[[600]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
तेषामिन्द्रियाणामुत्पत्तिर्द्वितीयाध्यायस्य चतुर्थपादे * चिन्तिता________________________
"किमिन्द्रियाण्यानादीनि सृज्यन्ते वा परात्मना।
सृष्टेः प्रागृषिनाम्नैषां सद्भावोक्तेरनादिता॥
एकबुध्द्या सर्वबुद्धेर्भौतिकत्वाज्जनिश्रवात्।
उत्पद्यन्तेऽथ सद्भावः प्रागवान्तरसृष्टितः॥

"ऋषयो वाव तदग्रे सदासीत्के त ऋषय इति प्राणां वा ऋषयः " इति श्रुत्या सृष्टेः पूर्वमिन्द्रियाणां सद्भावावगमादनादित्वं तेषामिति प्राप्ते ब्रूम: — एकविज्ञानेन सर्वविज्ञानं तावदिन्द्रियाणामनुत्पत्तौ न घटते। तथा "अन्नमयं हि सोम्य मन आपोमयः प्राणस्तेजोमयी वाक् " इति भूतकार्यत्वमिन्द्रियाणां जन्मश्रवणम्। यत्तु सृष्टेः प्राक्सद्भाववाक्यं तदवान्तरसृष्टिविषयं व्याख्येयम्। यत्तु सृष्टेः प्राक्सद्भाववाक्यं तदवान्तरसृष्टिविषयं व्याख्येयम्। तस्मादिन्द्रियाणि परमात्मन उत्पद्यन्ते "।
+ तत्रैवान्यच्चिन्तितम्________________________
"सप्तैकादश वाऽक्षाणि सप्त प्राणा इति श्रुतेः।
सप्त स्युर्मूर्धनिष्ठेषु च्छिद्रेषु च विशेषणात्॥
अशीर्षण्यस्य हस्तादेरपि वेदे समीरणात्।
ज्ञेयान्येकादशाक्षाणि तत्तत्कार्यानुरोधतः॥

सप्तैवेन्द्रियाणि। कुतः।सप्त प्राणाः प्रभवन्ति तस्मादिति सामान्यश्रुतेः। सप्त वै शीर्षण्याः प्राणा इति शिरोगतसप्तच्छिद्रनिष्ठत्वेन विशेषितत्वाच्चेति प्राप्ते ब्रूम: — शिरोनिष्ठेभ्य इतराणि हस्तादीन्यपि वेदे समीर्यन्ते "हस्तौ चाऽऽदातव्यं चोपस्थाश्चाऽऽनन्दयितव्यं च " इत्यादिना। तथा च वेदमुखादेव निश्चये सत्येकादशव्यापाराणां दर्शनश्रवणाघ्राणास्वादनस्पर्शनाभिवदना-दानगमनानन्दविसर्गध्यानानामुपलम्भात्तत्साधनत्वेनेंन्द्रियाण्येकादशेत्युपगन्तव्यम् "।
* पुनरप्यन्यच्चिन्तितम्---
"व्यापीन्यणूनि वाऽक्षाणि सांख्या व्यापित्वमूचिरे।
वृत्तिलाभस्तत्र तत्र देहे कर्मवशाद्भवेत्॥
देहस्थवृत्तिमद्भागेष्वेवाक्षत्वं प्रकाश्यते।
उत्क्रान्त्यादिश्रुतेस्तानि ह्यणूनि स्युरदर्शनात्॥
_____________________________________________________
* तथा प्राणा: — अ॰ २ पा॰ ४ अ॰ १ सू॰ १। + सप्त गतेर्विशेषितत्वाच्च-- अ॰ २ पा॰ ४ अ॰ २ सू॰ ५। * अणवश्च--- अ॰ २ पा॰ ४ अ॰ ३ सू॰ ७।
______________________________________________________
१ ग. ०न्ते च स ०। २ घ. ०प्त शी ०। ३ घ. देशे।

[[601]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
सर्वगतानामिन्द्रियाणां तत्तच्छरीरावच्छिन्नप्रदेशेषु तत्तज्जीवकर्मफल-
भोगाय वृत्तिलाभो भवतीति यत्सांख्यैरुक्तं तदयुक्तम्। कल्पनागौरवप्रसङ्गात्। देहावच्छिन्नवृत्तिमद्भागैरेवाशेषव्यवहारसिद्धौ किमनया वृत्तिरहितानां सर्वगतानामिन्द्रियाणां कल्पनया। किंच श्रुतिरुत्क्रान्तिगत्यागतीर्जीवस्य प्रतिपदयति। ताश्च सर्वगतस्य जीवस्य न मुख्याः संभवन्तीति मुख्यत्वसिद्धयर्थमिन्द्रियोपाधिः स्वीकृतः। यदि सोऽप्युपाधिः सर्वगतः स्यात्कुत्र तर्ह्युत्क्रान्त्यादयो मुख्याः संभवेयुः। तस्मादसर्वगतान्यक्षाणि। मध्यमपरिमाणेष्वदृश्यत्वविवक्षया सूत्रकारेणाणुशब्दः प्रयुक्तः "।
* पुनरप्यन्यच्चिन्तितम्________________________
"स्वतन्त्रा देवतन्त्रा वा वागाद्याः स्यात्स्वतन्त्रता।
नोतेद्वागादिजो भोगो देवनां स्यान्न चाऽऽत्मनः।
श्रुतमग्न्यादितन्त्रत्वं भोगोऽग्न्यादेस्तु नोचितः।
देवदेहेषु सिद्धत्वाज्जीवो भुङ्क्ते स्वकर्मणा।

वागादीन्यक्षाणि स्वस्वविषये स्वातन्त्र्येण प्रवर्तन्ते न तु देवतापरतन्त्राणि। अन्यथा वागादिजन्यस्य भोगस्य देवानां भोक्तृत्वान्न जीवात्मनो भोगः स्या-
दिति प्राप्ते ब्रूम: — अग्निर्वाग्भूत्वा मुखं प्राविशजित्यादौ वागादीनामग्न्या-द्यानुगृहीत्वं श्रूयते। अतो देवपरत्तन्त्रैवेन्द्रियप्रवृत्तिः। न चैतावता देवानामत्र भोक्तृत्वम्। महापुण्यफलं देवत्वं प्राप्तनामधमभोगस्यानुचितत्वाद्देवतादेहेषु परमभोगस्य सिद्धत्वाच्च। मनुष्यादिजीवस्तु देवप्रेरितैरक्षैरापादितं भोगं स्वकर्मफलतया भुङक्त इत्युपपद्यते। तस्माद्देवतापरतन्त्राणीन्द्रियाणि "।
+ पुनरप्यन्यच्चिन्तितम्________________________
"प्राणस्य वृत्तयोऽक्षाणि प्राणात्तत्त्वान्तराणि वा।
तद्रूपत्वश्रुतेः प्राणनाम्नोक्तत्वाच्‍च वृत्तयः॥
श्रमाश्रमादिभेदोक्तेर्गौणे तद्रूपनामनी।
आलोचकत्वेनान्यानि प्राणो नेताऽक्षदेहयोः " इति॥

इह वागादीन्यक्षाणि मुख्यप्राणवृत्तयो भवितुमर्हन्ति। कुतः। तेषां प्राणरूपत्वश्रवणात्। " त एतस्यैव सर्वे रूपमभवन् " इति श्रुतेः। किंच प्राणशब्देनैव तानि लोके व्यवह्रियन्ते म्रियमाणस्य प्राणा नाद्यापि निर्गच्छन्तीत्यादौ। श्रुतिश्च वागादीनां प्राणनाम्नैकतामाह---" न वै वाचो न चक्षूंषि न श्रोत्राणि न मनांसीत्याचक्षते प्राणा
_____________________________________________________
* ज्योतिराद्यधिष्ठानं तु तदामननात्---अ॰ २ पा॰ ४ अ॰ ७ सू॰ १४। + त इन्द्रियाणि तव्द्यपदेशादन्यत्र श्रेष्ठात्---अ॰ २ पा॰ ४ अ॰ ८ सू॰ १७।
_____________________________________________________
१ घ. ०ख्याः स्युः। त०।

[[602]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
इत्येवाऽऽचक्षते " इति। तस्मान्न प्राणादन्यानि तत्त्वानीति प्राप्ते ब्रूम: — "तानि मृत्युः श्रमो भूत्वोपयेमे तस्माच्छ्रम्यत्येव वाक् " इत्यादिना स्वस्वविषयेषु श्रान्त्यादिमभिधाय "अथेममेव नाऽऽप्नोद्योऽयं मध्यमः प्राणो यः संचरंश्चासंचरंश्च न व्यथते " इति प्राणस्य स्वव्यापारे श्रान्त्यभावमाह। अयमेको भेदः। तथा प्राणसंवादे वागादिनिर्गमनप्रवेशयोर्देहस्य मरणोत्थानाभावमभिधाय प्राणनिर्गमनप्रवेशयोर्मरणोत्थाने दर्शयति च प्राणानुवर्तित्वात्। व्यवहारभेदश्च भूयानुपलभ्यते। स्वस्वविषयं परिच्छिद्याऽऽलोचकानीन्द्रियाणि।
एतेषामेकादशेन्द्रियाणां मध्ये मनसो मुख्यत्वात्तन्नाम्ना मनोमयकोश इत्युच्यते। प्राधान्यं च मनसो वागादीन्द्रियैः स्वस्वव्यवहारेषूपजीव्यत्वादुपपद्यते। वागादयस्तु विवक्षादिदृक्षाशुश्रूषादिरूपां प्रज्ञाशब्दाभिधेयां मनोवृत्तिं पुरस्कृत्यैव व्यवहरन्ति। एतच्चान्वयव्यतिरेकाभ्यां प्रपञ्च्य कौषीतकिनः समामनन्ति---" प्रज्ञया वाचं समारुह्य वाचा सर्वाणि नामान्याप्नोति प्रज्ञया चक्षुः समारुह्य चक्षुषा सर्वाणि रूपाण्याप्नोति " इत्यादिरन्वयः। "न हि प्रज्ञापेता वाङ्नाम किंचन प्रज्ञापयेदन्यत्र मे मनोऽभूदित्याह नाहमेतन्नाम प्राज्ञासिषमिति। न हि प्रज्ञापेतं चक्षू रूपं किंचन प्रज्ञापयेदन्यत्र मे मनोऽभूदित्याह नाहमेतद्रूपं प्राज्ञासिषम् " इत्यादिव्यतिरेकः।

एतस्मिन्सर्वेन्द्रियसमष्टिरूपे मनोमयकोशे स्वात्मत्वमुपदिश्य तदेव त्द्ददि द्दढं वासयितुमुपासनाविधिमभिप्रेत्योपास्यस्वरूपं दर्शयति---
स वा एष पुरुषवि॑ध ए॒व। तस्य पुरु॑षवि॒धताम्। अन्वयं॑ पुरु-
ष॒विधः। तस्य यजु॑रेव॒ शिरः। ऋग्दक्षि॑णः प॒क्षः। सामोत्त॑रः
प॒क्षः। आदे॑श आ॒त्मा। अथर्वाङ्गिरसः पुच्छं॑ प्रति॒ष्ठा, इति।
स वा इत्यादिना। यो मनोमयः प्राणमयादभ्यन्तर आत्मत्वेनोपदिष्टः स एवैष संकल्पयाम्यहमित्यनुभूयमान उपासनार्थं पञ्चावयवोपेतः पुरुषाकार एव भवति। पूर्ववन्मूषानिषिक्तद्रुतताम्रन्यायेन प्राणमयमनुसृत्य पुरुषविधत्वम्। यजुरादयस्त्रयो वेदत्रयगता मन्त्राः। आदिश्यते विधीयतेऽनेनेत्यादेशो विधायकं ब्राह्मणवाक्यम्। अथर्वाख्येना(णा)ङ्गिरोनामकेन च महर्षिणा दृष्टाश्चतुर्थवेदगता मन्त्रा अथर्वाङ्गिरसः। तेषां चैहिकाविष्टप्राप्त्यनिष्टपरिहारौ प्रति साधनत्वेन प्रतिष्ठात्वम्। यद्यपि शब्दात्मका यजुरादयो न मनोरूपास्तथाऽपि तदालोचका मनोवृत्तिविशेषा यजुरादिशब्दैरुपल-
क्ष्यन्ते।
_____________________________________________________
१ ख. ०णि। ते०। २ घ. ०ति इत्यन्व०। ३ घ. ०चकम०।

[[603]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
पूर्ववदस्मिन्मनोमयेऽपि श्लोकमुदाहरति________________________
तदप्येष श्लो॑को भ॒वति।
इति कृष्णयजुर्वेदीयतैत्तिरीयारण्यकेऽष्टमःप्रपाठके तृतीयोऽनुवाकः॥ ३॥

### ४ 
अथ चतुर्थोऽनुवाकः
यतो॒ वाचो॒ निव॑र्तन्ते। अप्रा॑प्य॒ मन॑सा स॒ह। आनन्दं
ब्रह्म॑णो वि॒द्वान्। न बिभेति कदा॑चने॒ति, इति।
वाचकाः शब्दा ज्ञापकेन मनसा सह ब्रह्मणः स्वरूपभूतमानन्दमप्राप्य यस्माद्ब्रह्मानन्दान्निवर्तन्ते तद्ब्रह्मानन्दं विद्वान्मनोपाधिविशिष्टमुपासीनः कदाचिदपि न बिभेति। जातिगुणाद्यभावान्न ब्रह्मणि वाचकशब्दप्रवृत्तिः।
अतच्च नैष्कर्म्यसिद्धावुक्तम्---
"षष्ठीगुणक्रियाजातिरूढयः शब्दहेतवः।
नाऽऽत्मन्यन्यतमोऽमीषां तेनाऽऽत्मा नाभिधीयते " इति॥
मनोऽपि वल्तूनि संकल्पयत्तदानीमीदृगिति वा तादृगिति वा संकल्पयति। न चैतदुभयं ब्रह्मणि संभवति। तस्मान्मनो ब्रह्मणो निवर्तते॥
तदेतत्पञ्चकोशविवेकेऽभिहितम्---
कीदृक्तदिति चेत्पृच्छेरीदृक्ता नास्ति तत्र हि।
यदनीदृगतादृक्च तत्स्वरूपं विनिश्चिनु॥
अक्षाणां विषयस्त्वीदृक्परोक्षस्तादृगुच्यते।
विषयी नाक्षविषयः स्वत्वान्नास्य परोक्षता " इति॥
पूर्वत्र यथाऽन्नमयोपाधिविशिष्टस्य प्राणमयोपाधिविशिष्टस्य च ब्रह्मण उपासनमुक्तम्, एवमत्रापि मनोमयोपाधिविशिष्टस्योपासनं विवक्षितम्। अन्यथा यजुरादिषु शिरःपक्षादिकल्पनावैयर्थ्यं प्रसज्येत। विद्वानित्यत्र विदिधातुरुपासनवाची। विद्युपास्तिक्रिययोरुपास्तिप्रकरणे पर्यायत्वदर्शनात्। एतच्चाऽऽवृत्त्यधिकरणे भाष्यकारैरुदाहृतम्---क्वचिद्विदिनोपक्रम्योपासिनोपसंहरति "यस्तद्वेद यत्स वेद" इत्यत्रा "अनु म एतां भगवो देवतां शाधि यां देवतामुपास्से " इति। क्वचिच्चोपासिनोपक्रम्य विदिनोपसंहरति। यथा---"मनो ब्रह्मेत्युपासीत " इत्यत्र "भाति च तपति च कीर्त्या यशसा ब्रह्मवर्चसेन य एवं वेद " इति। तस्माद्वेदनमत्रोपासनम्। तेन चोपासनेनेहामुत्र च भीतिर्न भवति। निरन्तरमुपासीनस्य
______________________________________________________
१ ग. श्लोको भवति। २ घ. ०न्ते तं ब्रह्मा०। ३ घ. नास्मिन्नन्यत०। ४ क. ख. घ. ङ. ०च्छेदीद्द०। ५ क. ग. ङ. ०पास्त इ०।

[[604]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
रागद्वेषाद्यवसराभावादैहिकभीत्यभावः क्रममुक्तिसद्भावाच्चाऽऽमुष्मिक-
भीत्यभावः। उभयमपि विवक्षित्वा कदाचनेत्युक्तम्।
मनोमयोपदेशेऽस्य तात्पर्यं दर्शयति________________________
तस्यैष एव शरी॑र आ॒त्मा। यः॑ पूर्व॒स्य, इति।
प्राणमयः शरीरं तत्स्वामी मनोमय आत्मेतिदृढनिश्चयो जायत इत्यर्थः। बृहदारण्यके बालाक्यजातशत्रुसंवादे प्राणात्मवादिनं बालाकिं प्रति प्राणस्यानात्मत्वं बोधयितुमजातशत्रुर्बालाकिना सह कस्यचित्पुरुषस्य सुप्तस्य समीपे गत्वा शास्त्रप्रसिद्धैः प्राणनामभिश्चतुर्भिस्तं पुरुषमामन्त्र्य तावता तस्मिन्ननुत्थिते सति जडत्वेन प्राणस्यानात्मत्वं निश्चित्य प्राणादन्यं चेतनमात्मानं दर्शयितुं पाणिमा तं पुरुषं पुनः पुनरा पिष्य बोधयांचकार। ततश्चेतन आत्मोत्तस्थौ। तथा च श्रूयते---"तौ ह सुप्तं पुरुषमाजग्मतुस्तमेतैर्नाममिरामन्त्रयांचक्रे। बृहत्पाण्डरवासः सोम राजन्निति। स नोत्तस्थौ। तं पाणिनाऽऽपेषं बोधयांचकार। स होत्तस्थौ " इति।
अथ प्राणमयान्निवृत्तस्य मनोमयकोशादप्यन्तःप्रवेशाय विज्ञानमयकोशमुपदिशति________________________
तस्माद्वा एतस्मा॑न्मनो॒मयात्। अन्योऽन्तर
आत्मा वि॑ज्ञान॒मयः। तेनै॑ष पू॒र्णः, इति।

कामसंकल्पादिवृत्तिसमूहरूपो यो मनोमयः प्रत्यगात्मोपाधित्वादात्मत्वेनोपदिष्टः। तस्मादेवैतस्मादहं कामयेऽहं संकल्पयामीत्येवमनुभूयमानादभ्यन्तरो विज्ञानमयाख्योऽन्य आत्माऽस्ति। तेन विज्ञानमयेनान्तरवस्थितेन बहिस्थितो मनोमयः पूर्णो वर्तते। सत्त्वगुणकार्यायां ज्ञानशक्तौ तमोमिश्रभागो यथा रागद्वेषादितामसधर्मोपेतं मनो भवति तथा रजोमिश्रो भागो राजसेन कर्तृत्वेन धर्मेणोपेतं विज्ञानं भवति। मनोवृत्तीनां मध्ये विशिष्टमहं कर्तेत्येवंरूपं वृत्तिज्ञानं तस्य विकारो विज्ञानमयः। रजोमिश्रसत्त्वगुणकार्यं हि विज्ञानमहंप्रत्ययविषयाभिमन्तृरूपेण विक्रियते। तमेतमभिमन्तारं सर्वे जना अहंप्रत्ययेन विषयं कुर्वन्ति। द्विविधो मनसः प्रत्यय इदंप्रत्ययोऽहंप्रत्ययश्चेति। तत्रेदंप्रत्ययो बहिर्मुखतया प्रमातुरन्यपदार्थं प्रमेयं विषयी करोति। अहंप्रत्ययस्त्वन्तर्मुखः प्रमातारमेव विषयी करोति।न चात्र प्रमातृप्रमेयसांकर्यदोषः शङ्कनीयः। दृष्टत्वेन तस्य दोषत्वाभावात्। न हि दृष्टेऽनुपपन्नं नामेतिन्यायात्। योऽयमहंप्रत्ययविषयोऽ-
_____________________________________________________
१ ग. ०त्पाण्डुर०। २ क. घ. ङ. ०नोपादि०। ३ क. ख. घ. ङ. ०र्तृत्वध०। ४ ख. धर्मोपे। ५ ङ. न त्वत्र।

[[605]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
भिमन्ता सर्वेषु प्रमाणव्यवहारेषु प्रमाता सोऽयमत्र विज्ञानमयः। एतमेवोद्दिश्याऽऽथर्वणिका: — "चक्षुश्च द्रष्टव्यं च श्रोतव्यं च " इत्यादिनो प्रमाणप्र-मेयजातं सर्वमनुक्रम्य, सर्वव्यवहारकर्तारं पृथगेव विस्पष्टमामनन्ति---"एष हि द्रष्टा स्प्रष्टा श्रोचा घ्राता रसयिता मन्ता बोद्धा कर्ता विज्ञानात्मा पुरुषः " इति। कौषीतकिनश्च---"प्रज्ञया वाचं समारुह्य " इत्यादिना विषयेन्द्रियव्यवहारस्य सर्वस्यान्वयव्यतिरेकाभ्यां मनोधीनत्वमाम्नाय, अशेषव्यवहारकर्तारं पृथगामनन्ति---"न वाचं विजिज्ञासीत वक्तारं विद्यात् " इत्यादिना। नन्वात्मैव व्यवहारस्य कर्ता भवति। नत्वसौ विज्ञानमयाख्यश्चतुर्थः कोशः। अत एव भगवान्बादरायणो द्वितीयाध्यायस्य तृतीयपादे जीवात्मविचारे---"कर्ता शास्त्रार्थवत्त्वात् " [ब्र॰ सू॰ अ॰ २ पा॰ ३ सू॰ ३३] इति सूत्रयामास। नायं दोषः। आत्मकर्तृत्वस्यौपाधिकत्वात्। एतच्च “यथा च तक्षोमयथा” [ब्र॰ सू॰ अ॰ २ पा॰ ३ सू॰ ४०] लोके तक्षा यथा बाह्यसाधनैर्वास्यादिभिर्युक्तः प्रसादस्य कर्ता भवति। साधनहीनस्तु नैव कर्ता। तथाऽयमात्माऽपि स्वरूपतोऽसङ्ग एव सन्वागादिकरणसहितः कर्तेति सूत्रर्थः। तर्हि पूर्वोक्तबाह्येन्द्रियान्तःकरणसमूहरूपमनोमयस्य संयोगेनैवाऽऽत्मनः कर्तृत्वसिद्धौ किमनेन विज्ञानमयेनेति चेन्मैवम्। अनेन न्यानेन तक्षण्यपि वैयर्थ्यस्याऽऽपादयितुं शक्यत्वात्। वास्यादिसाधनसंयुक्तस्य ब्राह्मणादेरेव प्रासादकर्तृत्वे सति व्यर्थस्तक्षा स्यात्। यदि ब्राह्मणादौ प्रासादगोचरज्ञानक्रियाशक्त्योरभावात्तक्षाऽपेक्ष्येत तर्ह्यत्रापि सर्वव्यवहारगोचरज्ञानक्रियाशक्तियक्तो विज्ञानमयोऽपेक्ष्यते। न चासङ्गस्याऽऽत्मन आरोपमन्तरेण शक्तिद्वयं संभवति। आरोपश्च क्वचिन्मुख्यस्यैवाऽऽधारान्तरे दृश्यते। बिलगते हि सर्पे मुख्यं सर्पत्वं रज्जावारोप्यमाणं दृष्टम्। तस्मादत्रापि विज्ञानमये मुख्यं शक्तिद्वयं चिदात्मन्यारोप्यताम्। एतदेवाभिप्रेत्य वाजसनेयिनः समामनन्ति---"योऽयं विज्ञानमयः प्राणेषु त्द्दद्यन्तर्ज्योतिः पुरुषः स समानः सन्नुभौ लोकावनुसंचरति ध्यायतीव लेलायतीव " इति। अत्र योऽयं चैतन्यज्योतिःस्वरूपः पुरुषो विज्ञानमयोपाधिकः स पुरुषस्तेनोपाधिना समानः परिच्छिन्नः सन्नुपाधिं संचरन्तमनु स्वयमपि लोकावुभौ संचरति। स्वयमसंचरन्नेवोपाधिसंचारेण च संचारवानिवोपलभ्यते। यथा घटे देशान्तरं प्रति नीयमाने घटावच्छिन्नस्याऽऽकाशस्यान्यदेशे नयनं न स्वतस्तद्वत्। सोऽयमर्थः श्रुताविवशब्देन स्पष्टी क्रियते। उपाधौ ध्यायति सति चिदात्मा स्वयमपि ध्यायन्निवोपलभ्यते। तथोपाधौ लेलायमाने स्वयमपि चलन्निवोपलभ्यते। एतमेवोपाधिप्रयुक्तमुत्क्रान्तिगमनागमनादिसंसारं भगवान्सूत्रयामास---"तद्गुणसारत्वात्तु तव्द्यपदेशः " [ब्र॰ सू॰ अ॰ २ पा॰ ३
____________________________________________________
१ ग. ०दि। न०। २ ग. घ. ०र्ता। न०। ३ ख. न. वि०। ४ घ. मुख्ये। ५ ग. ०नादि०।

[[606]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
सू॰ २९] इति। एवं च सति कर्तृत्वमपि विज्ञानमयोपाधौ वर्तमानमात्मन्यारोप्यत इत्यभ्युपगन्तव्यम्। सोऽयं कर्तृत्वशक्तियुक्तो विज्ञानमयः करणत्व-
शक्तियुक्तान्मनोमयादभ्यन्तरः। ननु मनसा सहितान्येकादशेन्द्रियतत्त्वानि पञ्चवृत्त्युपेतं प्राणतत्त्वं चेत्येतावदेव लिङ्गशरीरं मीमांसाशास्त्रे विचारितम्। न तु विज्ञानाख्यं किंचित्तत्त्वमिति चेत्प्राणपादे तद्विचाराभावेऽपि ततः पूर्वस्मिन्पादे जीवात्मनि संसारधर्मापादकत्वेन तद्गुणसारत्वादित्यादिना विचारितत्वात्। अङ्गीकृतेऽपि विज्ञानाख्ये बुद्धितत्त्वे लिङ्गशरीरस्य सप्तदशसंख्या पूर्यते। सा च संख्या भगवद्भिरुदाहृता--"अपञ्चीकृतपञ्चमहाभूतानि तत्कार्यं च सप्तदशकं लिङ्गम् " इति।

तस्याश्च संख्यायाः संख्येयानि तत्त्वानि विश्वरूपाचार्यैर्दर्शितानि---
"ज्ञानेन्द्रियाणि पञ्चैव तथा कर्मेन्द्रियाण्यपि।
वायवः पञ्च बुद्धिश्च मनः सप्तदशं विदुः" इति॥
नन्वेकस्यैवान्तःकरणतत्त्वस्य मनोबुद्ध्यहंकारचित्ताख्याश्चत्वारो वृत्ति-
भेदाः। संशयात्मकं मनः। निश्चयात्मिका बुद्धिः। अभिमानात्मकोऽहंकारः। चेतनात्मकं चित्तमिति वृत्तीनां लक्षणानि। एताश्चतस्रो वृत्तयस्तद्विषयाश्चाऽऽथर्वणिकैरनुक्रान्ता: — "मनश्च मन्तव्यं च बुद्धिश्च बोद्धव्यं चाहंकारश्चाहंकर्तव्यं च चित्तं च चेतयितव्यं च " इति। एते च वृत्तिविशेषाः क्षणिकाः कालभेदेनैवोत्पद्यन्ते "युगपज्ज्ञानानुत्पत्तिर्मनसो लिङ्गम् " इति न्यायात्। तथा सति वृत्तिमात्रस्वरूपयोर्मनोमयविज्ञानमययोरन्नमयप्राणमयत्पृथक्त-त्त्वरूपत्वाभावाद्भिन्नकालीनत्वाच्चान्तर्बहिर्भावो न युक्त इति चेत्। न। करणरूपेण कर्तृरूपेण च तयोस्तत्त्वभेदाङ्गीकारात्। पूर्वोक्ता मनोबुद्ध्यश्चत्वारोऽपि करणस्यैव व्यापारविशेषाः। कर्तृरूपं तु करणात्पृथगेव तत्त्वम्। तच्च बुद्धिशब्देन विज्ञानशब्देनाहंशब्देन च तत्र तत्र व्यवह्रियते। तत्र कठाः कर्तरि बुद्धिशब्दमेवमामनन्ति---"आत्मानं रथिनं विद्धि शरीरं रथमेव तु। बुद्धिं तु सारथिं विद्धि मनः प्रग्रहमेव च। इन्द्रियाणि हयानाहुर्विषयांस्तेषु गोचरान्" इति। चिदात्मा रथस्वामी। अचिद्रूपा दर्पणसदृशी चैतन्यप्रतिबिम्बस्य कर्तृत्वधर्मस्य वाऽऽधारभूता बुद्धिः सारथिः। सा हि चिच्छायोपेतत्वेन चेतना कर्तृत्वेन च सारथिवत्स्वतन्त्रा सती प्रग्रहसदृशेन मनोरूपेण करणेन हयसदृशानीन्द्रियाणि नियमयन्ती रथसदृशं शरीरं व्यापारयति। अतोऽत्र बुद्धिमनसोस्तत्त्वभेदः। बुद्धिस्थायित्वमेककालवर्तित्वं चावग-
म्यते। विज्ञानशब्दोऽपि तत्रैवाऽऽम्नायते---"विज्ञानसारथिर्यस्तु मनःप्रग्रहवान्नरः। सोऽध्वनः पारमाप्नोति तद्विष्णोः परमं पदम् " इति। बुद्धेरान्तरत्वविवक्षयोत्कर्षस्तत्रैवाऽऽम्नात: — इन्द्रि__________________________________________________
१ ग. ०ते हि वि०। २ ग. ०र्वोक्तम०। ३ ग. घ. बुद्धेः स्था०। ४ ख. ०त्रैव वर्णितः।

[[607]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
येभ्यः परा ह्यार्था अर्थेभ्यश्च परं मनः। मनसस्तु परा बुद्धिः " इति। तथा प्रत्य-गात्मदर्शनार्थं निरोधसमाधिरूपं योगं ब्रुवती श्रुतिर्विज्ञानस्याभ्यन्तरत्वं दर्शयति--"यच्छेद्वाङ्मनसी प्राज्ञस्तद्यच्छेज्ज्ञान आत्मनि " इति। प्रथमतो वागादीनि बाह्यानीन्द्रियाण्यभ्यन्तरे मनसि नियम्य तदपि मनस्तातोऽप्यान्तरे ज्ञानात्मनि नियच्छेत्। ज्ञानात्मशब्देनात्र विज्ञानमयोऽभिधीयते। न तु चिदात्मा। तस्योत्तरत्र तद्यच्छेच्छान्त आत्मनीति वक्ष्यमाणत्वात्। परब्रह्मरूपस्य प्रत्यगात्मनः संसारार्थं विज्ञानं प्रथममुपाधिस्ततो मनस्ततोऽपि बहिः प्राणः। सोऽयं क्रमः संसारवर्णनप्रस्तावे वाजसनेयिभिराम्नायते---"स वा अयमात्मा विज्ञानमयो मनोमयः प्राणमयः " इति। सोऽयं बुद्धिविज्ञानशब्दाभ्यामभिधीयमानः पदार्थः सर्वैरप्यहंशब्देन व्यवह्रियते। भाष्यकाराश्चाध्यासमुदाजह्रु: — "एवमहंप्रत्ययिनमशेषस्वप्रचारसाक्षिणि प्रत्यगात्म-न्यध्यस्य " इति। समन्वयसूत्रभाष्येऽप्येवमाहु: — "तेनैवाहंकर्त्राऽहंप्रत्ययिना सर्वाः क्रिया निष्पाद्यन्ते तत्फलं च स एवाश्नाति ' तयोन्यः पिप्पलं स्वाद्वात्ति ' इति श्रुतेः " इति। अयमेव कर्ता भोक्ता नैयायिकादिमतसिद्धो जीवात्मा। सांख्याश्चैवमाहु: — अन्तःकरणं त्रिविधमिति। तत्रेन्द्रियाणामेकादशसंख्यापूरकं मनोनामकमेकम्। अहंकारतत्त्वं द्वितीयम्। महत्तत्त्वं तृतीयम्। तेष्वहंकारमेवं लक्षयन्ति। अभिमानोऽहंकार इति। स एष चितिच्छायोपेतोऽहंकारोऽत्र विज्ञानमयः। तेन विज्ञानमयेन मनोमयस्य पूर्णत्वात्तादृशमनोमयव्याप्तप्राणमयेन पूर्णेऽन्नमयेऽप्यापादमस्तकमहं मनुष्य इत्यभिमान उपलभ्यते।

अथ विज्ञानमये स्वात्मत्वबुद्धिदार्ढ्यार्थमुपासनं विधित्सुरुपास्यस्वरूपं निरूपयति---
स वा एष पुरुषवि॑ध ए॒व। तस्य पुरु॑षवि॒धताम्।
अन्वयं॑ पुरुष॒विधः। तस्य श्र॑द्धैव॒ शिरः। ऋतं
दक्षि॑णः प॒क्षः। सत्यमुत्त॑रः पक्षः। यो॑ग
आ॒त्मा। महः पुच्छं॑ प्रति॒ष्ठा, इति।

यः पूर्वोक्तप्रकारेण श्रुतिषु नैयायिकादिमतेषु लोकव्यवहारे च प्रसिद्धः कर्ता स एवैषोऽस्माभिरहं कर्तेत्यनुभूयमानो विज्ञानमयः। शिरःपक्षादिकल्पनयोपासितं मनोमयमनु स्वयमपि ताम्रप्रतिमान्यायेन शिरःपक्षादिकल्पनया पुरुषाकार एव भवति। यद्यपि श्रद्धादयो वृत्तिरूपत्वान्मनोमयस्य कार्याः, तथाऽपि विज्ञानमयस्य कर्तृत्वेन करणतद्वृत्तिस्वामित्वान्मनोवृत्तय एतदीया अपि भवन्तीत्यभिप्रेत्य विज्ञानमयस्य
___________________________________________________
१ ग. घ. ०तोऽपि बहिर्मन०। २ घ. चिच्छा०।

[[608]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
श्रद्धा शिर इत्युच्यते। गुरुशास्त्राभ्यामभिहिते तत्त्वे तदवबोधोपाययोश्च परमो विश्वासः श्रद्धा। ऋतसत्यशब्दाभ्यामप्यत्र तत्तत्कर्तृत्वाभिमानरूपं वृत्तिद्वयं विवक्षितम्। योगः संप्रज्ञातासंप्रज्ञातसमाधिद्वयम्। "योगश्चित्तवृत्तिनिरोधः " इति योगशस्त्रे सूत्रितत्वात्। महःशब्देन महतः परमितिश्रुत्यन्तरोक्तमव्याकृतस्य प्रथमकार्यरूपं हिरण्यगर्भाख्यं महत्तत्त्वं विवक्षितम्। तच्च सर्वेषामहंप्रत्ययगम्यानां कर्त्रात्मनां समष्टिरूपत्वेन प्रतिष्ठा। एतदेवाभिप्रेत्योत्तरतापनीये समाम्नायते---"सर्वाहंमानी हिरण्यगर्भः " इति।
अस्मिन्विज्ञानमयेऽपि पूर्ववच्छ्लोकमुदाहरति---
तदप्येष श्लो॑को भ॒वति॥
इति कृष्णयजुर्वेदीयतैत्तिरीयारण्यकेऽष्टमःप्रपाठके चतुर्थोऽनुवाकः॥ ४॥

### ५ 
अथ पञ्चमोऽनुवाकः

वि॒ज्ञानं॑ य॒ज्ञं त॑नुते। कर्मा॑णि तनु॒तेऽपि॑ च।
वि॒ज्ञानं॑ दे॒वाः सर्वे॑। ब्रह्म॒ ज्येष्ठ॒मुपा॑सते। वि॒ज्ञानं॒
ब्रह्म॒ चेद्वेद॑। तस्मा॒च्चेन्न प्र॒माद्य॑ति। *शरीरे॑ पाप्म॑नो
हि॒त्वा। सर्वान्कामान्त्समश्नु॑त इ॒ति, इति।

यदेतत्कर्तृत्वशक्तियुक्तं विज्ञानं तदेव ज्योतिष्टोमादीन्यज्ञानानुतिष्ठति। एतदीयमनुष्ठानं तत्साक्षिणि चिदात्मनि भ्रान्त्या परिकल्प्यते। तथा कृषिवाणिज्यादिलौकिककर्माण्यपि विज्ञानेनैव क्रियन्ते। तदेतल्लौकिकवैदि-
कसर्वक्रियाकर्तृरूपमाध्यात्मिकं विज्ञानमिन्द्रादयः सर्वे देवा ज्येष्ठब्रह्मरूपेणोपासते। महत्तत्त्वरूपं हिरण्यगर्भाख्यं प्रथमोत्पन्नज्येष्ठशरीरम्। "स यो हैतन्महः प्रथमजं यक्षम् " इति श्रुतेः। यक्षं पूज्यम्। तथा---"हिरण्यगर्भः समवर्तताग्ने " इति श्रुत्यन्तरम्।
स्मृतिश्च--- "स वै शरीरी प्रथमः स वै पुरुष उच्यते। आदिकर्ता स भूतानां ब्रह्माऽग्रे समवर्तत " इति।

इन्द्रादिवद्यः पुमान्विज्ञानोपाधिकं ब्रह्म यद्युपासीत तद्युपासीत तदुपासीनश्र यावज्जीवं तस्माद्विज्ञानोपाधिकाद्ब्रह्मणो यदि न प्रमाद्येत्, उक्तविधं ब्रह्माहमस्मीत्येवं प्रत्ययप्रवाहं परित्यज्य मनुष्योऽहं कर्ता भोक्ता सुखी दुःखीत्येवं प्राकृतजनवव्द्यवहारः प्रमदः।
_____________________________________________________
* अत्र शकाराकारस्य सानुदात्तः पाठोऽपि प्रसिद्धः।
____________________________________________________
१ ग. ०रूपवृ ०। २ घ. ०रूपहि ०। ३ ग. स व्यव ०। ४ ङ. ०नस्य या ०। ५ ङ. नो। ६ ग. ०त्येव प्र ०।

[[609]]

प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तं यदि न कुर्यात्तदानीमयं शरीरे वर्तमान एव सन्भाविजन्मरूपदुःखहेतू-
न्सर्वान्पाप्मनः परित्यज्य ब्रह्मलोके संकल्पमात्रसंपादितान्सर्वान्भोगान्भुक्त्वा तत्त्वज्ञानोदये सति विमुच्यते। इन्द्रादिदेवानां स्त्रीशूद्रवद्वेदाध्ययनाभावेऽप्यस्ति वैदिकब्रह्मविद्यायामधिकारः। शूद्रादेस्तु वेदमुखेनाधिकाराभावेऽपि स्मृतिपुराणादावस्त्यधिकारः प्रथमाध्यायस्य तृतीयपादे* चिन्तित: —
"नाधिक्रियन्ते विद्यायां देवाः किंवाऽधिकारिणः।
विदेहत्वेन सामर्थ्यहानेर्नैषामधिक्रिया॥
अविरुद्धज्ञानवादिमन्त्रादेर्देहसत्त्वतः।
अर्थित्वादेश्च सौलभ्याद्देवाद्या अधिकारिणः " इति॥

बृहदारण्यके तृतीयाध्याये श्रूयते---"तद्यो यो देवानां प्रत्यबुध्यत स एव सदभवत्तथर्षीणाम् " इति। देवादीनां मध्ये यो यो ब्रह्म बुबुधे स स एव ब्रह्मा-भवदित्यर्थः। तत्र देवर्ष्यादयो विद्यायां नाधिक्रियन्त इति प्राप्तम्। कुतः। अर्थी समर्थो विद्वाञ्शास्त्रेणापर्युदस्तोऽधिक्रियत इत्युक्तानामधिकारहेतूनामशरीरेषु देवेष्वसंभवात्।न च मन्त्रार्थवादादिभ्यो देवानां विग्रहवत्त्वम्।विध्येकवाक्यतापन्नानां मन्त्रादीनां स्वार्थे तात्पार्याभावात् प्राप्ते ब्रूम: — त्रिविधो ह्यर्थवादः। गुणवादोऽनुवादो भूतार्थवादश्चेति।
तथा चाऽऽहु: —
"विरोधे गुणवादः स्यादनुवादोऽवधारिते।
भूतार्थवादस्तद्धानादर्थवादस्त्रिधा मतः " इति॥
आदित्यो यूपो यजमानः प्रस्तर इत्यत्र प्रत्यक्षविरोधे सत्यादित्यादिवद्यूपा-देर्यज्ञनिर्वाहकत्वगुण आदित्यादिशब्दैरुपलक्षित इति गुणवादः। "अग्निर्हिमस्य भेषजम् " "वायुर्वै क्षेपिष्ठा देवता " इत्यादिषु मानान्तरसिद्धार्थवादत्वादनुवादत्वम्। तयोरुभयोः स्वार्थे तात्पर्यं मा भूत्। "इन्द्रो वृत्राय वज्रमुदयच्छत्" इत्यादिष्वविरुद्धेषु भूतार्थवादेषु स्वतः प्रामाण्यवादे स्वार्थे तात्पर्यस्य निवारयितुमशक्यत्वात्पदैकवाक्यतया स्वार्थेऽवान्तरतात्पर्यं प्रतिपाद्य पश्चाद्वाक्यैकवाक्यतया विधिषु महातात्पर्यं भूतार्थवादाः प्रतिपद्यन्ते। मन्त्रार्थवादादिबलाद्देवादीनां विग्रहवत्त्वे सति श्रवणादिषु सामर्थ्यं सुलभम्। अर्थित्वं चैश्वर्यस्य क्षयित्वसातिशयित्वदर्शनान्मोक्षसाधनब्रह्मविद्याविषय उपपद्यते। विद्वत्ता चोपनयनाध्ययनरहितानामपि _____________________________________________________
* तदुपर्यपि बादरायणः संभवात्--- अ॰ १ पा॰ ३ अ॰ ९। सू॰ २६।
____________________________________________________
१ ख. ०वधि ०। २ ग. ०तीये पा ०। ३ क. ग. ०रुद्धाज्ज्ञान ०। ४ ग. स ए ०। ५ ग. घ. ०द्वानधि ०। ६ ०माण्यादेव स्वा ०।
७७

[[610]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
स्वयंभातवेदत्वात्सुलभैव। तस्माद्देवादीनां विद्याधिकारो न निवारयितुं शक्यः। यद्यप्यादित्यादीनां देवानामादित्यादिध्यानमिश्रासु सगुणब्रह्मविद्यासु ध्येयानामन्येषामादित्यादीनामसंभवादादित्यत्वादिप्राप्तिलक्षणविद्याफलस्य सिद्धत्वाच्च माऽस्त्वधिकारः। तथाऽपि निर्गुणविद्यायामधिकारे को दोषः। तस्मादस्त्येवाधिकारः।
शूद्राधिकारोऽपि तत्रैव* चिन्तित : —
"शूद्रोऽधिक्रियते वेदविद्यायामथवा न हि।
अत्रैवर्णिकदेवाद्या इव शूद्रोऽधिकारवान्॥
देवाः स्वयंभातवेदाः शूद्रोऽध्ययनवर्जनात्।
नाधिकारी श्रुतौ स्मार्ते त्वधिकारो न वार्यते॥
छान्दोग्यस्य चतुर्थाध्याये संवर्गविद्यायामाम्नायते--- "आजहारेमाः शूद्रानेनैव मुखेनाऽऽलापयिष्यथाः " इति। अयमर्थः। जानश्रुतिर्नाम कश्चिच्छिष्यो गोसहस्रं दुहितरं मुक्ताहारं रथं कांश्चिद्गामांश्चोपायनत्वेनाऽऽनाय रैक्वनामकं गुरुमुपससाद। तस्य रैक्वस्य वचनमेतत्। हे शूद्र जानश्रुत इमा गोसहस्राद्या आजहाराऽऽत्द्दतवानसि। अनेनैव दुहित्राद्युपायनमुखेन मच्चित्तं प्रसाद्योपदेशयिष्यसीति। तत्र शूद्रोऽपि वेदविद्यायामधिकारवानिति प्राप्तम्। कुतः। अत्रैवर्णिकदेवदृष्टान्तेन शूद्रस्याप्यत्रैवर्णिकस्य तत्संभवादिति प्राप्ते ब्रूम: — अस्ति देवशूद्रयोर्वैषम्यम्। उपनयनाध्ययनाभावेऽपि स्वयं-प्रतिभातवेदा देवास्तादृशस्य सुकृतस्य पूर्वमुपार्जितत्वात्। शूद्रस्तु तादृशसुकृतराहित्यान्न स्वयंप्रतिभातवेदः। नापि तस्य वेदाध्ययनमस्त्युपनयनाभावात्। अतो विद्वात्ताख्यस्याधिकारहेतोरभावान्न श्रौतविद्यायां शूद्रोऽधिकारी। कथं तर्ह्युदाहृतवाक्ये जानश्रुतिविषयः शूद्रशब्दो यौगिकोऽयं न रूढ इति ब्रूमः। विद्याराहित्यजनितया शुचा गुरुं दुद्रावेति शूद्रः। न च रूढ्या योगस्यापहारो रूढेरत्रासंभावात्। अस्मिन्नुपाख्याने क्षत्तृप्रेरणाद्यैश्वर्योपन्यासेन जानश्रुतेः क्षत्रियत्वावगमात्। ननु शूद्रस्य वेदविद्यानधिकारे सति मुमुक्षायां सत्यामपि मुक्तिर्न स्यादिति चेन्मैवम्। स्मृतिपुराणादिमुखेन ब्रह्मनिद्योदये सति मुक्तिसिद्धेः। तस्मान्न शूद्रो वेदविद्यायामधिक्रियते "।

सगुणब्रह्मविदो देहपातात्प्रागेव पुण्यपापत्यागस्तृतीयाध्यायस्य तृतीय-
पादे+ चिन्तित : —
"कर्मत्यागो मार्गमध्ये यदि वा मरणात्पुरा।
उत्तीर्य विरजां त्यागस्तथा कौषीतकिश्रुतेः॥
______________________________________________________
*शुगस्य तदनादरश्रवणात्तदाद्रवणात्सूच्यते हि --- अ॰ १ पा॰ ३ अ॰ १० सू॰ ३४। + सांपराये तर्तव्याभावात्तथा ह्यन्ये-- अ॰ ३ पा॰ ३ अ॰ १६
सू॰ २७।
_____________________________________________________
१ ख. ०शमिच्छसी ०।

[[611]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
कर्मप्राप्यफलाभावान्मध्ये साधनवर्जनात्।
ताण्डिश्रुतेः पुरा त्यागो बाध्यः कौषीतकिक्रमः॥

पूर्वाधिकरणोक्तसुकृतदुष्कृतपरित्यागो ब्रह्मलोकमार्गस्य मध्ये भवितुमर्हति। तल्लोकसमीपमार्गवर्तिनद्युत्तरणानन्तरं तच्छ्रवणात् "स आगच्छति विरजानदीं तां मनसैवात्येति तत्सुकृतदुष्कृते विधूनुते " इति। तस्मान्मार्गमध्ये परित्याग इति प्राप्ते ब्रूम: — ब्रह्मलोकमार्गमध्ये ब्रह्मप्राप्तिव्यतिरिक्तस्य सुकृतदुष्कृताभ्यां प्राप्यस्य फलस्याभावात्तयोर्नदीपर्यन्तनयनं निरर्थकम्। किंच मरणात्प्रागपरित्यक्तयोः सुकृतदुष्कृतयोर्मार्गमध्ये परित्यागस्य साधनं न संभवति। देहरहितेन साधनमनुष्ठातुमशक्यत्वात्। न च मारणात्पुरा तत्त्यागे प्रमाणाभावः। "अश्व इव रोमाणि" इति ताण्डिश्रुतौ तदवगमात्। तथा च सति श्रुत्या नदीमुत्तीर्य परित्याग इत्ययं कौषीतकिप्रोक्तः क्रमो बाधनीयः। तस्मान्मरणात्प्रागेवोपासकस्य सुकृतदुष्कृतयोः परित्यागः "।

अथ विज्ञानमयं बुद्धवतस्तदुपासकस्य मनोमये शरीरत्वबुद्धिदार्ढ्यं पर्यवस्यतीति दर्शयति---
तस्यैष एव शारी॑र आ॒त्मा। यः॑ पूर्व॒स्य, इति।
पूर्ववद्योजनीयम्। लोके करणस्य कुठारादेरात्मत्वं नास्ति। तथा मनोमयस्यापि करणस्याऽऽत्मत्वाभावाच्छरीरकोटावन्तर्भावः परिशिष्यते।
तस्माद्वा एतस्माद्वि॑ज्ञान॒मयात्। अन्योऽ-
न्तर आत्मा॑ऽऽनन्द॒मयः। तेनैष॑ पू॒र्णः।
अथ विज्ञानमयकोशेऽप्यात्मत्वबुद्धिं वारयितुमानन्दमयमुपदिशति---तस्माद्वा इत्यादिना। आनन्दः परस्य ब्रह्मणः स्वरूपम् "आनन्दो ब्रह्मेति व्यजानात् " "विज्ञानमानन्दं ब्रह्म " इत्यादिश्रुतिभ्यः। तस्याऽऽनन्दस्य विकारो वक्ष्यमाणप्रियमोदादिसमूह आनन्दमयः। यद्यप्यानन्दो निर्विकारस्ताथाऽपि घटाद्युपाधिभिराकाश इव सात्त्विकान्तःकरणवृत्त्युपाधिभिः परिच्छेदे कल्पिते सति प्रियादिरूपतया विक्रियते। सोऽयमानन्दमयः कर्तृत्वाभिमानयुक्ताद्विज्ञानमयादभ्यन्तरः पृथगेवाऽऽत्मा। तेनाऽऽनन्दमयेनैष पूर्वोक्तो विज्ञानमयः पूर्णः। यथा प्राणमयेन व्याप्ते देहे कृत्स्नेऽपि प्राणकार्यं चलनमुपलभ्यते। यथा च मनोमयेन व्याप्ते प्राणविशिष्टे देहे सर्वस्मिन्नपि मनःकार्यभूता चेतनत्वलक्षणा ज्ञानशक्तिरुपलभ्यते। यथा च विज्ञानमयेन व्याप्ते मनःप्राणोभयविशिष्टे देहे कृत्स्नेऽप्यहं कर्तृत्वमुपलभ्यते। एवमानन्दमयेन व्याप्ते विज्ञानमनःप्राणविशिष्टे देहे हस्तपादादिषु सुखविशेषा उपलभ्यन्ते। तदेतदानन्दमय-
______________________________________________________
१ ग. घ. ०रजां न ०। २ ख. ०था स ०। ३ ख. ०त्वदा ०।

[[612]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
पूर्णत्वम्। सुखावद्दुःखमपि हस्तादिषूपलभ्यत इति चेदुपलभ्यतां नाम। दुःखात्मकवृत्तिहेतुना मनोमयेन देहस्य पूर्णतया तदुपपत्तेः। दुःखस्य मनोमयधर्मत्वं सुखस्याऽऽनन्दमयर्धमत्वं चोपरिष्टाद्विस्पष्टी करिष्यते। अत्रेदं चिन्तनीयम्। कोऽयमानन्दो नाम किं दुःखनिवृत्तिराहोस्विद्भावरूप इति। तत्र दुःखाभाव इति तावत्प्राप्तम्। लोके क्षुत्पिपासारोगादिजनितस्य दुःखस्य निवृत्तौ सुखबुद्धिदर्शनात्। ननु विरोधिनि दुःखे वर्तमाने भावरूपं सुखं तिरोधीयते। अतः सुखाविर्भावकाले दुःखनिवृत्तिरपेक्षितेत्येकालीनतया दुःखनिवृत्तौ सुखत्वभ्राम इति चेन्न। दुःखनिवृत्तिव्यतिरेकेण ज्वरमोचकाले कस्यचिद्भावरूपस्यानुभवाभावात्। तस्माद्दुःखनिवृत्तिरेवाऽऽनन्द इति प्राप्ते ब्रूम: — अकस्मादुत्पन्नविपञ्चीस्वरश्रवणादनन्तरेणापि दुःखपरामर्शमानन्दावभासेन भावरूपत्वं सिध्यति। अभावत्वे तु प्रतियोगिनिरूप्यत्वेन दुःखस्मृतिपुरःसरमेव प्रतीयेत। घटाभावः पटाभाव इत्यादौ प्रतियोगिपूर्वकप्रतीतिनियमात्। यद्दुःखेन न निरूप्यते तद्दुःखाभावो न भवति यथा घटः। यद्वा। आनन्दोऽयं भावरूपः प्रतियोग्यनिरूप्यत्वाद्घटवत्। यद्वा। आनन्दोऽयं भावरूपः सातिशयत्वाद्दुःखवदिति। सातिशयत्वं चोपरिष्टात्सा-र्वभौमाद्यानन्देषु स्पष्टी भविष्यति। सिद्धे भावरूपत्वे पुनरप्येतच्चिन्तनीयम्। किमसावानन्दः क्रियारूपः किंवा गुणरूप उत कस्यचित्प्रतिबिम्ब आहोस्वि-
दवच्छिन्नः पदार्थोऽथवाऽनवच्छिन्नः स्वतन्त्रो वेति। तत्र तावत्क्रियारूप इति प्राप्नोति। कुतः। टुनदि समृद्धावित्यस्माद्धातोरानन्दशब्दनिष्पत्तेः। कौषीतकिनश्च कर्मेन्द्रियाणां मध्ये गुह्येन्द्रियस्याऽऽनन्दक्रियोपेतं विषयमामनन्ति---"प्रज्ञयोपस्थं समारुह्योपस्थेनाऽऽनन्दं रतिं प्रजातिं चाऽऽप्नोति " इति। उपस्थजन्ययाऽऽनन्दक्रियया व्याप्यमानः शरीरावयवसंयोगोऽत्राऽऽनन्दशब्देनोच्यते। संयोगकालीना क्रीडा रतिः। संयोगफलभूतप्रजोत्पत्तिः प्रजातिः। यथा वागादीन्द्रियजन्य अभिवदनादयः क्रियाविशेषाः। तथोपस्थजन्य आनन्दोऽपि क्रियाविशेषः। तथा च सांख्या आहु: — "वचनादानविहरणोत्सर्गानन्दास्तु पञ्चानाम् " इति। आथर्वणिकाश्च यथोक्तक्रिया-विशिष्टार्मेन्द्रियविषयानामनन्ति---"वाक्च वक्तव्यं च हस्तौ चाऽऽदातव्यं चोपस्थश्चऽऽनन्दयितव्यं च वायुश्च विसर्जयितव्यं च पादौ च गन्तव्यं च" इति। तस्याश्चोपस्थजन्याया आनन्दक्रियाया मनोमयान्तःपातित्वादानन्दमयस्य विज्ञानमयादभ्यन्तरत्वमयुक्तमिति चेन्मैवम्। त्वदुक्तक्रियाया अतिरिक्तस्याऽऽनन्दस्यात्र विवक्षितत्वात्। स चाऽऽनन्दः कर्तृत्वभोक्तृत्वोपेतस्याऽऽत्मनो मनःसंयोगजन्यः क्षणिको गुण इति वैशेषिकाणां मतम्। बुद्धिसुखदुःखेच्छदीनां नवानां तैश्चाऽऽत्मविशेषगुणत्वा-
____________________________________________________
१ घ. ०ते। ततः २ क. ग. ङ. ०नुभावा ०। ३ घ. प्रतीयते। ४ घ. तैरात्म ०।

[[613]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
ङ्गीकारात्। सांख्यास्तु मन्यन्ते--'आत्मनोऽसङ्गत्वादिच्छाद्याः प्रकृतिगतगु-
णत्रयपरिणामाः। तत्र सुखं सत्त्वगुणपरिणामः। प्रवृत्ती रजोगुणपरिणामः। प्रमादस्तमोगुणपरिणामः' इति।

तथा च भगवताऽप्युक्तम्---
"सत्त्वं सुखे संजयति रजः कर्मणि भारत।
ज्ञानमावृत्य तु तमः प्रमादे संजयत्युत " इति॥
न्यायैकदेशिनस्त्वेवमाहु 'यद्विषयसुखमस्ति तद्दुःखानुषङ्गाद्दुःखमेव। साधनसंपादनप्रयासेन सुखस्य तारतम्येन विनाशेन च दुःखोत्पत्तेर्दुःखानुषङ्गो द्रष्टव्यः। मोक्षदशायां तु नित्यसुखमात्मगुणभूतं ज्ञानेनाऽऽत्मगुणेन विषयी क्रियते। अतो मोक्षः पुरुषार्थः ' इति। त एते वैशेषिकादिपक्षाः पुरुषबुद्धिभिरुत्प्रेक्षिताः। श्रुतिस्त्वात्मस्वरूपभूतस्य नित्यानन्दस्य स्वतन्त्रद्रव्यस्य लेशो विषयानन्द इत्याचष्टे--"एषोऽस्य परम आनन्दः। एतस्यैवाऽऽनन्दस्यान्यानि भूतानि मात्रामुपजीवन्ति " इति। एतमेवार्थं कश्चिद्योगी स्वकीयं विवेकं प्रकटयन्नुदाजहार---
"आनन्ददुग्धोदधिमध्यवर्ती कणांस्तदीयान्विषयानलोत्थान्।
आस्वादयन्कालमियन्तमेवं वृथाऽप्यनैषं हि विमूढचेताः " इति॥

सोऽयमानन्दलेशो द्विविधः। प्रतिबिम्बोऽवच्छिन्नश्चेति। प्रतिबिम्बपक्षः पूर्वाचार्यैरेवमुदाहृत: —
अथात्र विषयान्दो ब्रह्मानन्दांशरूपभाक्।
निरूप्यते द्वारभूतस्तदंशत्वं श्रुतिर्जगौ॥
एषोऽस्य परमानन्दो योऽखण्डैकरसात्मकः।
अन्यानि भूतान्येतस्य मात्रामेवोपभुञ्जते॥
शान्ता घोरास्तथा मूढा मनसो वृत्तयस्त्रिधा।
वैराग्यं क्षान्तिरौदार्यमित्याद्याः शान्तवृत्तयः॥
तृष्णा स्नेहो रागलोभावित्याद्या घोरवृत्तयः।
संमोहो भयमित्याद्याः कथिता मूढवृत्तयः॥
वृत्तिष्वेतासु सर्वासु ब्रह्मणश्चित्स्वभावता।
प्रतिबिम्बति शान्तासु सुखं च प्रतिबिम्बति॥
रूपं रूपं बभूवासौ प्रतिरूप इति श्रुतिः।
उपमा सूर्यकादीति सूत्रयामास सूत्रकृत्।
______________________________________________________
१ घ. ०तिगु०। २ ख. ग. ०रमन०।

[[614]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
एक एव तु भूतात्मा भूते भूते व्यवस्थितः।
एकधा बहुधा चैव दृश्यते जलचन्द्रवत्॥
जलप्रविष्टश्चन्द्रोऽयमस्पष्टः कलुषे जले।
विस्पष्टो निर्मले तद्वेद्द्वेधा ब्रह्मापि वृत्तिषु॥
घोरमूढासु मालिन्यात्सुखांशोऽत्र तिरोहितः।
ईषन्नैर्मल्यतस्तत्र चिदंशः प्रतिबिम्बति॥
यथाऽतिनिर्मले नीरे वह्नेरौष्ण्यस्य संक्रमः।
न प्रकाशस्य तद्वत्स्याच्चिन्मात्रोद्भूतिरत्र हि॥
काष्ठे त्वौष्ण्यप्रकाशौ द्वावुद्भवं गच्छतो यथा।
शान्तासु सुखचैतन्ये तथैवोद्भूतिमाप्नुते " इति॥
प्रतिबिम्बपक्ष इत्थमुदीरितः। अथावच्छिन्नपक्ष उच्यते। देहेन्द्रियाद्युपाधौ स्वयमेव भासमानस्य जीवात्मनः स्वरूपभूतो य आनन्दः सोऽयमवच्छिन्नोऽतिशयेन प्रीतिविषत्वात्। आत्मन आनन्दरूपत्वं तद्विषयत्वं च वाजसनेयिन आमनन्ति — "तदेतत्प्रेयः पुत्रात्प्रेयो वित्तात्प्रेयोऽन्यस्मात्सर्वस्मादन्तरतरं यदयमात्मा " इति। अयमहंप्रत्ययेनानुभूयमानो देहेन्द्रियादिसाक्ष्यात्मेति यदस्ति तदेतदतिशयेनाभ्यन्तरं स्वरूपं तदेव वित्तपुत्रादिभ्यस्तारतम्येन प्रत्यासन्नेभ्योऽतिशयेन प्रियम्।

तच्च तारतम्यं वार्तिकारो दर्शयति---
"वित्तात्पुत्रः प्रियः पुत्रात्पिण्डः पिण्डात्तथेन्द्रियम्।
इन्द्रियाच्च प्रियः प्राणः प्राणादात्मा परः प्रियः " इति॥
आत्मव्यतिरिक्तेषु वित्तादिष्वात्मशेषत्वोपाधिना प्रीतिः। आत्मनि तु निरुपाधिकप्रीतित्वेन तस्याः प्रीतेः परत्वम्। एतच्च सर्व मैत्रेयीब्राह्मणे---"न वा अरे पत्युः कामाय पतिः प्रियो भवत्यात्मानस्तु कामाय पतिः प्रियो भवति" इत्यादिभिर्बहुभिरुदाहरणैः प्रपञ्चितम्।

तानि चोदाहरणानि कैश्चिदेवं संगृहीतानि---
"पतिजायापुत्रवित्तपशुब्राह्मणभूमिपाः।
लोका देवा वेदभूते सर्वं चाऽऽत्मार्थतः प्रियम् " इति॥

मुख्यप्रीतिविषयत्वादात्मा मुख्यानन्दस्वरूपभूतः। एकैकदेहमात्रवर्तित्वादवच्छिन्नः।स च स्वाभाविकानन्दत्वाद्बिम्बरूपः। तदीयः प्रतिबिम्बोऽनुकूलवित्तपुत्रादिगोचरासु
_____________________________________________________
१ ख. जलं प्र०। घ. जले प्र०। २ ख. ०मः। प्रकाशयति त०। ३ घ. ०रं सू०। ४ क. ख. ङ. तत एव। ५ क. ङ. ०देव स०। ६ क. ख. ग. ङ. ०तिर्जाया०। ७ घ. ०णबाहुजाः। लो०। ८ घ. ०का वेदा देवभू०। ९ क. ङ. ०र्वं वाऽऽत्मा०। १० ग. घ. ०म्बभूतः। त०।

[[615]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
शान्तवृत्तिष्ववभासते। तस्य प्रतिबिम्बस्य जलदर्पणादिप्रतिबिम्बन्मिथ्यात्वादवच्छिन्नस्य वस्तुत्वेऽप्यवच्छेददोषोपेतत्वान्न तयोर्मुख्यानन्दत्वम्। यस्त्ववच्छेदरहितो ब्रह्मस्वरूपभूत आनन्दः स मुख्यः। तथा च च्छन्दोगा नारदसनत्कुमारसंवादे समामनन्ति---"सुखं त्वेव विजिज्ञासितव्यमिति सुखं भगवो विजिज्ञास इति। यो वै भूमा तत्सुखं नाल्पे सुखमस्ति। भूमैव सुखं भूमा त्वेव विजिज्ञास इति भूमानं भगवो विजिज्ञास इति। यत्र नान्यत्पश्यति नान्यच्छृणोति नान्यद्विजानाति स भूमा। अथ यत्रान्यत्पश्यत्यन्यच्छृणोत्य-न्यद्विजानाति तदल्पम्। यो वै भूमा तदमृतमथ यदल्पं तन्मर्त्यम् " इति। अस्यायमर्थः। शोकस्य पारं तारयेत्येवं नारदेन प्रार्थितः सनत्कुमारः शोकतरणाय सुखरूपमेव त्वया विचारयितव्यमित्युवाच। तद्विचारमङ्गीकृतवते नारदाय भूमपदार्थं सुखत्वेनोपदिदेश। बहोर्भावो भूमा। यथा प्रकरणोपपदयोः संकोचहेत्वोरसत्त्वेन निरतिशयबृहत्त्ववाची ब्रह्मशब्द इति पूर्वत्रोक्तम्, एवमत्रापि निरतिशयबाहुल्यवाची भूमशब्दः। लोके हि धनाल्पत्वे सुखं न दृष्टम्। किंतु धनबाहुल्य एव सुखं दृष्टम्। तस्मात्सुखात्मको भूमैव विचारणीय इत्युक्त्वा तद्विचाराभिमुखाय भूमलक्षणं यत्र नान्यदित्यादिनोपदिदेश। लोकेव्यवहारे हि कश्चिद्द्रष्टा स्वस्मादन्यद्रूपं चक्षुषा पश्यति। सेयं द्रष्टृदृश्यदर्शनरूपा काचित्त्रिपुटी। तथा श्रोतृश्रोतव्यश्रवणविज्ञातृविज्ञातव्यविज्ञानादयस्त्रिपुट्यो यस्मिन्पदार्थे न सन्ति स पदार्थो भूमा। यस्मिंस्तु मायारूपे त्रिपुट्यो विद्यन्ते तन्मायारूपमल्पम्। तयोर्मध्ये भूमा नाशरहितः। अल्पं तु विनश्वरम्। तस्मिन्नल्पे द्वैतरूपे दुःखनिमित्तानां संभवात्तदल्पं दुःखात्मकम्। भूम्नि त्वद्वैते तदभावात्सुखात्मको भूमेति। सोऽयं भूमा त्रिपुटीरहितयोः सुषुप्तिसमाध्योः सुखात्मकोऽनुभूयते। जागरणव्युत्थानयोस्तु त्रिपुटीयु-क्तयोर्लोकव्यवहाररूपोऽल्पाख्यः पदार्थो मूर्खेण तत्त्वविदा च दुःखात्मकोऽनुभुयते। अतो दुःखमिश्रत्वादवच्छिन्नो जीवात्मस्वरूपभूत आनन्दस्तत्प्रतिबिम्बरूपो वृत्त्यानन्दश्च न मुख्यः। किंतु भूमैव मुख्यानन्द इति सिद्धम्।

स वा एष पुरुषवि॑ध ए॒व। तस्य पुरु॑षवि॒ध-
ताम्। अन्वयं॑ पुरुष॒विधः। तस्य प्रिय॑मेव॒ शिरः।
मोदो दक्षि॑णः प॒क्षः। प्रमोद उत्त॑रः प॒क्षः।
आन॑न्द आ॒त्मा। ब्रह्म पुच्छं॑ प्रति॒ष्ठा।

एतस्याऽऽनन्दस्य विकारे प्रियमोदादिरूप आनन्दमये स्वात्मत्वबुद्धिदा-
र्ढ्यर्थंमुपासनीयं स्वरूपं दर्शयति--स वा इत्यादिना। य आनन्दमयो विज्ञानमयादभ्यन्तरः
_____________________________________________________
१ घ. यस्मिन्मया०। २ घ. ०दा चानुभू०।

[[616]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
स एवैषोऽहं सुखी भोक्तेत्येवमनुभूयमानो विज्ञानमनयस्य शिरःपक्षादिपु-
रुषाकारमनु स्वयमपि पुरुषाकार एव प्रियमोदप्रमोदाः सात्त्वितवृत्तिप्रतिबिम्बिता आनन्दाः। तत्राभीष्टपुत्रादिदर्शनजन्यं प्रियम्। तल्लाभजन्यो मोदः। तत्कृतोपकारजन्यः प्रमोदः। यथोक्तवृत्त्युपादानभूताज्ञाने प्रतिबिम्बित आनन्दः। यद्वा वृत्तिप्रतिबिम्बानां प्रतियोगिजीवात्मस्वरूपभूतोऽवच्छिन्नो बिम्बस्थानीयः स आनन्दः। अनवच्छिन्नो मुख्य आनन्दो ब्रह्म तदेवेतरेषां प्रतिष्ठाऽऽधारः। अवच्छिन्नस्य प्रतिबिम्बानां च तदधीनत्वात्। यद्यपि प्रियमोदप्रमोदा मनसः करणरूपस्य वृत्तिविशेषतया कर्तृरूपाद्विज्ञानमयाद्बहि-र्भूतास्तथाऽप्यान्तरस्यावच्छिन्नजीवानन्दस्यानवच्छिन्नब्रह्मानन्दस्य वा प्रतिबिम्बं धारयन्तीत्यान्तरत्वमभिप्रेत्य विज्ञानमयादभ्यन्तर आत्माऽऽनन्दमय इत्युक्तम्। तमेतमानन्दमयमात्मानमुपासीनो यदा भावनया साक्षात्करोति तदा पुच्छत्वेनोपचरिते ब्रह्मण्यप्यैकाग्र्यं प्रतिपन्ना मनोवृत्तिः प्रतिबिम्बाभावाद्ब्रह्मतत्त्वं साक्षात्करोत्येव "दृश्यते त्वग्र्यया बुद्ध्या " इति श्रुतेः। यथा मणिप्रभायां मणित्वभ्रान्त्या प्रवर्तमानस्यार्थान्मणितत्त्वसाक्षात्कारस्तद्वत्।

अयमेवार्थात्सिद्धो ब्रह्मतत्त्वसाक्षात्कार उपास्तिफलमित्यभिप्रेत्य श्रुतिः फलान्तरमनभिधाय केवलं ब्रह्म पुच्छं प्रतिष्ठेत्येव सर्वजगदाधारभूतब्रह्म-
तत्त्वोपदेशे पर्यवसिता ततोऽस्मिन्नानन्दमयकोशे प्रधानभूतस्य ब्रह्मणः प्रतिपादकं श्लोकमुदाहरति________________________
तदप्येष श्लो॑को भ॒वति॥
इति कृष्णयजुर्वेदीयतैत्तिरीयारण्यकेऽष्टमःप्रपाठके पञ्चमोऽनुवाकः॥ ५॥

### ६ 
अथाष्टमे षष्ठोऽनुवाकः
अस॑न्ने॒व स॑ भवति। अस॒द्ब्रह्मेति॒ वेद॒ चेत्। अस्ति
ब्रह्मेति॑ चेद्वे॒द। सन्तमेनं ततो वि॑दुरि॒ति, इति।

लोके हि जलाहरणचाक्षुषदर्शनादिव्यवहारविषयं घटमुद्दिश्य प्राणिनः सर्वेऽप्ययं घटोऽस्तीति ब्रूवते। तद्विपर्यये तु घटो नास्तीति च वदन्ति। अतो व्यवहारवासनायुक्तः पुमानव्यवहार्यस्य ब्रह्मणोऽसत्त्वं मन्यते। अन्यस्तु विवेकी व्यवहार्याणां भूतानां भौतिकानां च श्रुतियुक्त्यनुभूतिभिर्मायामयत्वनिश्चयादसत्त्वं प्रातिपद्यते। व्यवहारातीतस्य ब्रह्मणः श्रुत्यादिभिः सत्यत्वनिश्चयात्सत्त्वमेव प्रत्येति। तत्र ब्रह्मणोऽसत्त्वं यो वेद स पुमानसन्नेव स्यात्। अन्नमयादिकोशानामनात्मत्वस्य प्रतिपादितत्वात्तदतिरिक्तस्य ब्रह्मणः स्वयमनङ्गीकृतत्वाच्च। यस्तु पञ्चकोशातीतं ब्रह्मा--
_____________________________________________________
१ घ. ०णभूतस्य। २ ख. ग. ०ह्मत्वं सा०। ३ घ. ०नप्यव्यव०।

[[617]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
स्तीति वेद तस्य पुंसस्तदेव ब्रह्म स्वरूपपम्। ततो ब्रह्मास्तित्ववोदनादेनं विवेकिनं सन्तं विद्यमानं सात्मकं जानन्ति शास्त्रपरं गताः। अथवा योऽसद्ब्रह्मेति वेद सोऽसन्नसाधुरेव भवति। वर्णाश्रमादिव्यवस्थालक्षणस्य सर्वस्य सन्मार्गस्य ब्रह्मप्रतिपत्त्यर्थतया ब्रह्मापलापेन सर्वसन्मार्गदूषको नास्तिको भवति। अस्तित्ववादिनमुक्तविपर्ययेण सन्तं सर्वसन्मार्गस्थापकमाहुः। एतदेवाभिप्रेत्य कठा आमनन्ति---"अस्तीत्येवोपलब्धव्यः" इति।

अथोपासकस्याऽऽनन्दमये बुभुत्सोश्च ब्रह्मतत्त्वे त्वात्मबुद्धिं द्रढयितुमाह--
तस्यैष एव शरी॑र आ॒त्मा। यः॑ पूर्व॒स्य, इति।
य आनन्दमयोऽस्ति स एष एव तस्य पूर्वस्य विज्ञानमयस्य शरीरः स्वामी। विज्ञानमयः शरीरम्। आनन्दमय आत्मेत्युपासकं प्रति योजनीयम्। बुभुत्सुं प्रति त्वेवं योजयेत्। यो ब्रह्म पुच्छमित्युक्तः पदार्त एष एव तस्य पूर्वस्य प्रियमोदादिचतुष्टयस्य शरीर आत्मा। प्रियादिकं शरीरं तस्मिञ्शरीरेऽवस्थितं ब्रह्मैवाऽऽत्मेति।

एतदेवाभिप्रेत्य वार्तिककारा आहु: —
"मिथ्यात्मनां हि सर्वेषां सत्यादिगुणलक्षणम्।
व्याविद्धाशेषसंसारमात्मानं तं प्रचक्षते॥
न ह्यात्मवान्भवेत्सर्पो दण्डाद्यध्यासरूपिणा।
आत्मना ह्येष सत्येन सर्पो रज्ज्वात्मनाऽऽत्मवान् " इति॥

अथ मीमांसा। तत्रैकदेशिनां विचारः प्रथमाध्यायस्य प्रथमपादे* दर्शिता: —
"संसारी ब्रह्म वाऽऽनन्दमयः संसार्ययं भवेत्।
विकारार्थमयट्शब्दात्प्रियाद्यवयवोक्तितः॥
अभ्यासोपक्रमादिभ्यो ब्रह्माऽऽनन्दमयो भवेत्।
प्राचुर्यार्थो मयट्शब्दः प्रियाद्याः स्युरुपाधिगाः " इति॥

तैत्तिरीयके देहप्राणमनोबुद्धयानन्दरूपा अन्नमयप्राणमयमनोमयविज्ञान-मयानन्दमयसंज्ञकाः पञ्च पदार्थाः क्रमेणैकैकस्मादान्तराः पठिताः। तत्र सर्वान्तर आनन्दमयः संसारी परमात्मा वेदि संदेहः। संसारीति तावत्प्राप्तम्। कुतः। आनन्दस्य विकार आनन्दमय इति व्युत्पत्तेः संसारिणि संभवात्। अविक्रिये परमात्मन्यसौ न संभवति। किंच---"तस्य प्रियमेव शिरः। मोदो दक्षिणः पक्षः। प्रमोद उत्तरः पक्षः
_____________________________________________________
* आनन्दमयोऽभ्यासात्--अ॰ १ पा॰ १ अ॰ ६। सू॰ १२।
_____________________________________________________
१ घ. ०त्सोश्चाऽऽत्मतत्त्वे त्वात्मत्वबु०। २ ख. ०हः। आनन्दमयः सं०। ३ क. ख. ग. ङ. ०ति प्राप्त०।
७८

[[618]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
आनन्द आत्मा। ब्रह्म पुच्चं प्रतिष्ठा " इत्यानन्दमयस्य पञ्चावयवा उच्यन्ते। अपेक्षितविषयदर्शनजन्यं सुखं प्रियम्। तल्लाभजन्यो मोदः। तद्भोगजन्यः प्रमोदः। सुषुप्त्यादौ भासमानज्ञानोपहितं सुखसामान्यमानन्दः। निरुपाधिकं सुखं ब्रह्म। प्रियादीनां पञ्चावयवानां शिरआदिरूपत्वमुपास्तिप्रतिपत्तिसौकर्याय कल्प्यते। कल्पितस्याऽऽनन्दमयस्य शिरः पक्षौ चेत्यवयवत्रयम्। आत्मशब्देन मध्यशरीरं चतुर्थावयवत्वेनोच्यते। पुच्छमपरभागः। प्रतिष्ठाऽऽधारः पञ्चमोऽवयवः। न च निरंशस्य परमात्मनोऽवयवा युक्ताः। तस्मात्संसार्येवाऽऽनन्दमय इत्येवं प्राप्ते ब्रूम: — आनन्दमयः परमात्मा। कुतः। अभ्यासात्। "सैषाऽऽनन्दस्य मीमाꣳसा भवति। एतमानन्दमय-मात्मानमुपसंक्रामति " इत्यादिनाऽऽनन्दमयोऽभ्यस्यते। अभ्यासश्च तात्पर्यलिङ्गम्। तात्पर्यं च वेदान्तानां ब्रह्ममण्येवेत्यवोचाम। किंच--- "सत्यं ज्ञानमनन्तं ब्रह्म " इति ब्रह्मोपक्रमात् "इदं सर्वमसृजत " इति सर्वजगत्स्रष्टृत्वादिभ्यश्चाऽऽनन्दमयो ब्रह्म। न च ब्रह्मणि मयट्शब्दानुपपत्तिः प्राचुर्यार्थसंभवात्। प्रियाद्यवयवा अपि विषयदर्शनाद्युपाधिकृता भविष्यन्ति। तस्मात्परमात्माऽऽनन्दमय इत्येकदेशिनां मतम्।

इदानीं स्वमतानुसारेणाधिकरणमुच्यते--
"अन्याङ्गं स्वप्रधानं वा ब्रह्म पुच्छमिति श्रुतम्।
स्यादानन्दमयस्याङ्गं पुच्छेऽङ्गत्वप्रसिद्धितः॥
लाङ्गूलासंभवादत्र पुच्छेनाऽऽधारलक्षणा।
आनन्दमयजीवोऽस्मिन्नाश्रितोऽतः प्रधानता " इति॥

"ब्रह्म पुच्छं प्रतिष्ठा " इति यच्छ्रुतं ब्रह्म तत्किमानन्दमयस्याङ्गत्वेन निर्दि-
श्यत उत स्वयं प्राधान्येन प्रतिपाद्यत इति संशयः। आनन्दमयस्यावयवत्वेनेति तावत्प्रप्तम्। लोके पुच्छशब्दस्यावयववाचित्वेन प्रसिद्धत्वादिति प्राप्त उच्यते---न पुच्छशब्दोऽवयववाची। किंतु लाङ्गूलवाची। न चाऽऽनन्दमयस्य लाङ्गूलं संभवति। लाङ्गूलस्य गवादिलक्षणान्नमयावयवत्वात्। अतः पुच्छशब्दस्य मुख्यार्थासंभवे सति योग्यतावशादत्राऽऽधारो लक्ष्यते। ब्रह्माऽऽनन्दमयस्य जीवस्याऽऽधारस्तत्कल्पनाधिष्ठानत्वात्। न चाऽऽनन्दमयः परमात्मा। प्राचुर्यार्थस्वीकारेऽप्यल्पदुःखसद्भावप्रतीतेः। तस्माज्जीवाधारत्वाद्ब्रह्म प्राधान्ये प्रतिपाद्यते। तथा--- "असन्नेव स भवति। असद्ब्रह्मेति वेद चेत् " इत्यादिब्रह्माभ्यासः "ब्रह्मविदाप्नोति " इति ब्रह्मोपक्रमश्चानुकूलो भवति। अतः कठवल्लयुक्तपुरुषन्यायेन ब्रह्मैव ज्ञेयम्। न त्वाकाशादिसृष्टिरन्नमयादिकोशाश्च।
_____________________________________________________
१ क. ख. ङ. ०क्षणम्। आ ०। २ घ. स्वप्रा ०। ३ घ. ०शादाधा ०। ४ ख. ०था चास ०।

[[619]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
स च न्यायस्तृतीयाध्यायस्य * तृतीयपादेऽभिहित: —
"सर्वा परम्पराऽक्षादेर्ज्ञेया पुरुष एव वा।
ज्ञेया सर्वा श्रुतत्वेन वाक्यानि स्युर्बहूनि हि॥
पुमर्थः पुरुषज्ञानं तत्र यत्नः श्रुतेर्महान्।
तद्बोधाय श्रुतोऽक्षादिर्वेद्य एकः पुमानतः॥

कठवल्लीषु पठ्यते--- "इन्द्रियेभ्यः परा ह्यर्था ह्यर्थेभ्यश्च परं मनः। मनसस्तु परा बुद्धिर्बुद्धेरात्मा महान्परः। महतः परमव्यक्तमव्यक्तात्पुरुषः परः। पुरुषान्न परं र्किचित्सा काष्ठा सा परा गतिः" इति। अस्यायमर्थः। मनसा विषयानभिलष्य पश्चादिन्द्रियैर्बाह्यान्विषयानाप्नोति। तत्र बाह्यविषयेभ्य इन्द्रियाणामान्तरत्वात्परत्वं प्रसिद्धम्। इन्द्रियेभ्यश्चाभिलष्यमाणत्वदशापन्ना अर्था आन्तरास्तोभ्योऽप्यभिलाषात्मिका मनोवृत्तिरान्तरा। वृत्तेरपि वृत्तिमती बुद्धिरभ्यन्तरा। बुद्धेरपि बुद्ध्युपादानभूतो महच्छब्दवाच्यो हिरण्यगर्भरूप आत्माऽऽन्तरः। महतोऽपि तदुपादानभूतमव्यक्ताख्यं मूलाज्ञानमान्तरम्। अव्यक्तादपि तदधिष्ठानभूतश्चिद्रूपः पुरुषोऽभ्यन्तरः। पुरुषादभ्यन्तरं न किंचिदस्ति। पुरुष एवाभ्यन्तरतारतम्यस्य विश्रान्तिभूमिः। पुरुषार्थकामैः परमो गन्तव्यः प्रदेशश्चेति। तत्र यथा पुरुषः श्रुत्या तात्पर्येण प्रतिपाद्य एवमिन्द्रियादिपरम्पराऽपि प्रतिपाद्यैव। अन्यथा तदुपन्यासवैयर्थ्यात्। बहूनां प्रतिपादने वाक्यभेदः स्यादिति चेद्बाढम्। सन्त्येव तानि बहूनि वाक्यानि। एकवाक्यत्वस्यासंभवादिति प्राप्ते ब्रूम: —
पुरुषज्ञानस्याशेषसंसारनिदानभूताज्ञाननिवर्तकत्वात्पुरुष एव ज्ञेयतया प्रतिपाद्यः। अत एव वाक्यशेषे पुरुषज्ञानायैव महता प्रयत्नेन योग उपदिष्टः।
"एष सर्वेषु भूतेषु गूढोत्मा न प्रकाशते।
दृश्यते त्वग्र्यया बुद्ध्या सूक्ष्मया सूक्ष्मदर्शिभिः" इति।

अयमर्थ : — सर्वाभ्यन्तरत्वेन गूढ आत्मा बहिर्मुखानां(णां) न प्रकाशते। अन्तर्मुखानां(णां) तु प्रकाशते। अन्तर्मुखा ये सूक्ष्मतत्त्वदर्शनशीलास्तै-
र्योगाभ्यासेनैकाग्र्यमापन्नया बुद्ध्या सूक्ष्मवस्तुविषयया द्रष्टुं शक्यत इति। न च पुरुषस्यैव प्रतिपाद्यत्वे परम्परोपदेशवैयर्थ्यम्। बहिर्मुखस्य चित्तिस्य क्रमेण पुरुषप्रवेशे परम्परायाः साधनत्वात्। तस्मात्पुरुष एव ज्ञातव्यः "।

अनेन न्यायेन ब्रह्मण आनन्त्यमुपपादयितुमाकाशादिसृष्टिरुक्ता। गुहाहितत्वमुपपादयितुं पञ्चान्नमयादिकोशा उपन्यस्ताः। ज्ञातव्यं तु ब्रह्मैव। तच्च सत्यज्ञानादिलक्षणं गुहाहितत्वेन प्रत्यगात्मस्वरूपं चेति स्थितम्।
_____________________________________________________
* आध्यानाय प्रयोजनाभावात्--- अ॰ ३ पा॰ ३ अ॰ ७ सू॰ १४।
_____________________________________________________
१ क. ख. ङ. ०लक्ष्य प ०। २ क. ङ. उपादिष्टः।

[[620]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
इत्थं ब्रह्मोपदेशरूपं श्रवणप्रकरणं परिसमाप्य बहिर्मुखाना(ण)मुपपाद-
नरूपस्य मननप्रकरणस्याऽऽरम्भे शिष्यप्रश्नान्प्रतिजानीते---
अथातो॑ऽनुप्र॒श्नाः, इति।

उपदेशानन्तरमुपदिष्टेऽर्थे यस्मात्कारणाच्छिष्यस्य बुद्धिदोषेण बहवः संदेहाः प्रादुर्भवन्त्यतः कारणादुपदिष्टानुरूपाः प्रश्नाः क्रियन्ते। अत्राथशब्देन विवक्षितं श्रवणमननयोः पूर्वापरभावमन्यत्र विस्पष्टमेव श्रुतिराह---"श्रोतव्यो मन्तव्यः " इति। तयोः स्वरूपमेवं स्मर्यते---"श्रोतव्यः श्रुतिवाक्येभ्यो मन्तव्यश्चोपपत्तिभिः " इति। तयोः प्रयोजनं विभज्याऽऽम्नायते---"भिद्यते हृदयग्रन्थिश्छिद्यन्ते सर्वसंशयाः" इत्युपदेशेन ब्रह्मतत्त्वे ज्ञाने सति प्रत्यगात्मनोऽन्तःकरणेन सह तादात्म्यभ्रमस्वरूपो ग्रन्थिर्निवर्तते। उपपत्तिपर्यालोचनरूपेण मननेन संशयाश्छिद्यन्ते। तस्मादत्र च्छेत्तव्य संशयोपन्यासरूपाः प्रश्नाः क्रियन्त इत्यर्थः।

प्रतिज्ञातान्प्रश्नानुपन्यस्यति________________________
उ॒तावि॒द्वान॒मुं लो॒कं प्रेत्य॑। कश्च॒न ग॑च्छ॒ती ३। आहो॑
वि॒द्वान॒मुं लो॒कं प्रेत्य॑। कश्चि॒त्सम॑श्नुता३ उ॒, इति।
यदुक्तं--- "ब्रह्मविदाप्नोति परम् " इति तेन बुद्धिस्थेन तत्प्रतियोगिन्यविदुपि द्वौ प्रश्नौ क्रियेते। उपशब्दः प्रश्नद्योतकः किमित्येतस्मिन्नर्थे वर्तते। चनशब्दोऽपिशब्दार्थवाची। अमुं लोकमिति पुरोवर्ती परमात्मोच्यते। किमविद्वान्यः कोऽपि देहात्प्रेत्य परमात्मानं गच्छतीति श्रौत। आद्यः। अथवा न गच्छतीत्यर्थसिद्धो द्वितीयः प्रश्नः। तथा विद्वद्विषयावपि द्वौ प्रश्नावित्येवं चत्वारः प्रश्राः। सर्वजगत्कारणस्य जीवरूपेण देहेषु प्रविष्टस्य ब्रह्मणो विद्वादविद्वत्साधारणत्वेन विदुषस्तत्प्राप्तावविद्वानपि प्राप्नुयात्। अविदुषोऽप्राप्तौ विद्वानपि न प्राप्नुयादिति चतुर्णा प्रश्नानामभिप्रायः। यद्वा श्रूयमाणौ विद्वदविद्वद्विषयौ द्वावेव प्रश्नौ। पूर्ववाक्यसूचितेन प्रश्नेन सह समुच्चितत्वा-द्बहुवचननिर्देशः।

पूर्ववाक्ये हि---"असद्ब्रह्मेति वेद चेदस्ति ब्रह्मेति चेद्वेद " इतिकोटिद्वयोपन्यासेन सूचितो ब्रह्मसद्भावविषयः प्रथमः प्रश्नः। एतस्य प्रश्नस्योत्तरत्वेन गुरुर्ब्रह्मणः सद्भावं साधयितुं सृष्टिमुपन्यस्यति--
सो॑ऽकामयत। ब॒हु स्यां॒ प्रजा॑ये॒येति॑। स तपो॑ऽ-
तप्यत। स तप॑स्त॒प्त्वा। इ॒दꣳ सर्व॑मसृजत, इति।
______________________________________________________
१ घ. विद्यते। २ क. घ. ङ. ०षयेऽपि। ख. ०षये द्वौ।

[[621]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
ब्रह्म पुच्छं प्रतिष्ठेति निर्दिष्टो योऽयं ब्रह्मपदार्थोऽन्नमयादीनामानन्दमयान्तानां पञ्चानां कोशानां शारीर आत्मेत्युक्तः सोऽयमात्मा सृष्टेः पूर्वमेक एवाद्वितीयः सन्स्वशक्तिसंयोगात्कामितवान्। आत्मन्याश्रिता मायाशक्तिः कामनाकारेण विक्रियामापद्यत इत्यर्थः। न ह्यविक्रियस्य चिदेकरसस्य मायामन्तरेण कामः संभवति। *यद्यप्यस्तीश्वरस्य मायाकल्पितः कामस्तथाऽपि कामि-
त्वेन जीववन्नित्यतृप्तो न स्यादिति चेन्न। लीलाश्वासादिदृष्टान्तेन मीमांसायां परिहृतत्वात्। कामितार्थस्य क्वचिदपि विघाताभावादपि जीववैषम्यम्। अत एव---"सत्यकामः सत्यसंकल्पः " इत्यन्यत्रऽऽम्नातम्। कामनाप्रकार एव निर्दिश्यते---बहु स्यां प्रभूतं भवेयम्। नन्वाकाशस्य घटादिपदार्थान्तरोपाधिकृतं बहुभवनं दृष्टमद्वितीयस्य तु कथं विद्यमानः पिता पुत्रमुत्पादयति न तु स्वमुत्पद्यते। तथा सत्यत्रापि जगदुत्पादकस्य ब्रह्मणः स्वोत्पत्त्यभावात्प्रजायेयेत्युक्तिरनुपपन्नेति चेन्न। उत्पद्यमानयोर्ना-मरूपयोर्ब्रह्मणोऽत्यन्तभेदाभावात्। यथा समुद्रादाविर्भवन्तस्तरङ्गादयो नात्यन्तं भिन्नास्तथा ब्रह्मशक्तौ मायायामवस्थिते पूर्वमनभिव्यक्ते नामरूपे पश्चादभिव्यज्यमाने सती ब्रह्मणः सद्रूपतामपरित्यज्यैव स्वयमपि सद्रूपत्वेन भासेते। एतदेवाभिप्रेत्य वाजसनेयिन आमनन्ति---"तद्धेदं तर्ह्यव्याकृतमासीत्तन्नामरूपाभ्यामेव व्याक्रियत " इति। तस्माद्ब्रह्मण एव मायया जगद्रूपेण प्रतिभासात्प्रजायेयेत्युक्तिरुपपद्यते। स परमात्मोक्तप्रकारेण कामयमानस्तपोऽतप्यत। तपःशब्देन ज्ञानमुच्यते। "यस्य ज्ञानमयं तपः" इति श्रुत्यन्तरात्। सृज्यमानजगद्रचनालोचनमकरोदित्यर्थः। न खलु परमेश्वरस्य कृच्छ्रचान्द्रायणादिरूपेण तपसा किंचित्प्रयोजनमस्ति। स परमेश्वरः स्रष्टव्यवस्तुपर्यालोचनं कृत्वा प्राणिकर्मनिमित्तानुरूपमिदं सर्वं जगद्देशतः कालतो नाम्ना रूपेण च सर्वप्राणिभिः सर्वावस्थैरनुभूयमानं सृष्टवान्। अत्र कामयितृत्वपर्यालोचकत्वजगत्स्रष्टृत्वरूपैर्हेतुभिः परमात्मनः सद्भावः प्रतिपाद्यते। असद्वादी तावदेवं मन्यते---यद्यदस्ति तत्सर्वं नामरूपात्मकमित्याकाशादिभूतेषु देवतिर्यगादिभौतिकदेहादिषु चेत्यादिव्याप्तिर्दृष्टा। परमात्मा तु नामरूपाभ्यामन्यः "आकाशो वै नाम नामरूपयोर्निर्वहिता ते यदन्तरा तद्ब्रह्म " इति श्रुत्यन्तरात्। यस्तु परमात्मा ब्रह्मेत्यादिव्यवहारः सोऽपि तत्सद्भावं साधयितुं न प्रभवति। नरविषाणादिवत्तस्य विकल्पमात्रत्वात्। "शब्दज्ञानानुपाती वस्तुशून्यो विकल्पः" इति हि पातञ्जलं सूत्रम्। ततो नामरूपे ब्रह्मणो व्यावर्तमाने स्वव्याप्यं सद्भावमपि व्यावर्तयतः। एवं च सति
___________________________________________________
* यदीत्यर्थः। + तर्हीत्यर्थः।
__________________________________________________
१ ग. ०त्यन्तभि०। २ घ. ०ष्टृत्वादिरू०। ३ ग. ०व्याप्तं स०।

[[622]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
"असद्वा इदमग्र आसीत् " "यतो वाचो निवर्तन्ते" "अथआत आदेशो नेति नेति" "अस्थूलमनण्वह्रस्वम् " इत्याद्याः श्रुतयोऽनुगृहीता भविष्यन्ति। तस्मान्नास्ति ब्रह्मेति। तमेतमसद्वादिनं प्रति सद्भावः साध्यते। परमात्मा सद्रूपः कामयितृत्वात्स्वर्गादिकामयितृवत्। पर्यालोचकत्वाद्राजमन्त्रिवत्। स्रष्टृत्वात्कुम्भकारादिवत्। यत्तु नामरूपयोः सत्त्वं भवतोदाहृतं तदेवास्मदभिप्रेतं ब्रह्म। सद्रूपे ब्रह्मण्यधिष्ठाने मायया नामरूपयोः कल्पितत्वात्। असद्वा इत्यादेस्त्वर्थो वक्ष्यते।

किंच ब्रह्म सद्रूपं प्रवेष्टृत्वाद्यथा गृहादौ प्रवेष्टा पुरुष इत्यभिप्रेत्य प्रवेशं दर्शयति--
यदि॒दं र्किच॑। तत्सृ॒ष्ट्वा। तदे॒वानु॒प्रावि॑शत्, इति।

हिरण्यगर्भादिस्थावरान्तं शरीरजातं यत्किंचिदस्ति तत्सर्वं सृष्ट्वा तदेव सृष्टं शरीरजातं परमात्मा प्राविशदित्यर्थः। अत्रेदं चिन्तनीयम्। यः परमात्मा स्रष्टाऽस्ति स किं तेनैव रूपेण प्राविशत्किंवा रूपान्तरेणेति। तत्र सृष्ट्वेति कत्वाप्रत्ययेन सृष्टिप्रवेशयोः समानकर्तृकत्वावगमात्स्रष्टृरूपेणैव प्रवेश इति चेन्न। मृत्पिण्डवदुपादानस्य प्रवेशनानुपपत्तेः। न खलु यो मृत्पिण्डो घटाकारेण परिणतः स एव घटमनुप्रविशति। तथा शरीराक्रेण परिणतस्य स्रष्टुस्तेष्वेव शरीरेषु कथं प्रवेशो घटेत। ननु तर्हि रूपान्तरेण प्रवेशोऽस्तु। यथा मृत्पिण्डविकारे घटे पुनरन्या चूर्णरूपा मृत्प्रविशति। तथेश्वररूपेण प्रवेशाभावे जीवरूपेण प्रवेशः स्यात्। मैवम्। अद्वयस्य रूपद्वयाभावात्। तदङ्गीकारेऽपि प्रवेष्टव्यप्रदेशाभावात्।उपादानत्वेन सर्वकार्येषु पूर्वमेवानुगतोऽवतिष्ठते।तथासति परमात्मशून्यप्रदेशाभावेन कुत्रायं प्रविशेत्। अवस्थिते परमात्मन्येव प्रविशेदिति चेन्न। तदेवानुप्राविशदिति सृष्टेकार्ये प्रवेशश्रवणात्। सृष्टं शरीररूपं कार्यं पुनर्जीवलक्षण-
कार्यान्तराकारेण परिणमते। सोऽयं परिणामः प्रवेश इति चेन्न। कुम्भाकारपरिणामस्य पुनः शरीराकारपरिणामादर्शनात्। जलसूर्यकादिप्रतिबिम्बवत्प्रवेशः स्यादिति चेन्मैवम्। अपरिच्छिन्नत्वादमूर्तत्वाद्विप्रकृष्टदेशावस्थितस्य प्रतिबिम्बाधारस्याभावाच्च। परिच्छिन्नो मूर्तश्च सूर्यबिम्बो विप्रकृष्टदेशस्थे जलादौ प्रतिबिम्बितो भवति। ब्रह्म तु न परिच्छिन्नम्। नापि मूर्तम्। न च ब्रह्मणो विप्रकृष्टदेशवर्ती कश्चिदुपाधिरस्ति। तस्मान्न केनापि प्रकारेण प्रवेश उपपादयितुं शक्यते। अत्रोच्यते। जगत्सृष्टिवदयं प्रवेश उपपादनीयः। अचिन्त्यरचनारूपं जगद्यथा परमेश्वरो मायाबलेन ससर्ज तथा मायाबलेनैव प्रविशतु। अथोच्येत। येयमाकाशादिका मायामयी सृष्टिर्न तां वस्तुत्वबुद्ध्या श्रुतिः प्रतिपादयति। किं तर्हि मृद्घटन्यायेन कार्यस्य कारणव्यतिरेकेणाभावं विवक्षित्वा ब्रह्मण आनन्त्यं पूर्वत्र प्रतिज्ञातमुपपादयितुं भ्रान्तिसिद्धा सृष्टिरनूद्यत इति।
______________________________________________________
१ घ. ०वेशानु०।

[[623]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तर्हि प्रतिज्ञातं गुहानिहितत्वं पञ्चकोशोपन्यासद्वारेण ब्रह्म पुच्छमित्युपपाद्य पुनरपि तदेव स्पष्टी कर्तुं भ्रान्तिसिद्धः प्रवेशोऽनूद्यताम्। यथा कश्चित्पुमान्गृहं निर्माय तत्र प्रविश्याभ्यन्तरे स्थित उपलभ्यते, एवं ब्रह्माप्याकाशादिकार्यं सृष्ट्वा तस्यान्तः प्रविष्टमिव हृदयपुण्डरीकेऽवस्थितायां बुद्धौ द्रष्टृ श्रोतृ विज्ञात्रित्येवं विशेषवदुपलभ्यते। सोऽयमस्य प्रवेश इत्युपचर्यते। वाजसनेयिभिरप्ययं प्रवेश आम्नायते---"स एष इह प्रविष्ट आनखाग्रेभ्यो यथा क्षुरः क्षुरधानेऽवहितः स्याद्विश्वंभरो वा विश्वंभरकुलायः " इति

एतस्य वाक्यस्यार्थो वार्तिकसारे विस्पष्टं व्याख्यात: —
"तच्छब्देन परामृष्टः साक्ष्यव्याकृतभासकः॥
एतच्छब्देन कार्यस्थः प्रत्यक्ष उपदिश्यते॥
अद्वितीयमधिष्ठानं कार्यस्थः सद्वयस्तयो।
स एष इत्यभेदोक्तिर्दुष्करेति न चोद्यताम्॥
अज्ञातवस्तुतत्त्वस्य दुष्करं नास्ति किंचन।
नीलीकृतं नभः पश्य चक्षुषानीलवस्त्रवत्॥
योग्यायोग्यव्यपेक्षेयं मानव्यवहृतौ भवेत्।
कल्पनामात्रनिष्पत्तेर्नापेक्षाऽज्ञानभूमिषु॥
इहेत्यनेन सूत्रादिस्थाणुपर्यन्तविग्रहाः।
उच्यन्ते तेषु जीवोऽयं विस्पष्टमुपलभ्यते॥
प्रविष्ट इति शब्देन चिदाभासतमोन्विता।
जीवत्वेनोपलब्धिर्या चितः सैषाऽभिधीयते॥
चिदाभासप्रवेशस्तु प्रत्यङ्मोहे स्वतो भवेत्।
तत्कार्येष्वनुवृत्तः सन्नुपाधिश्चित्प्रवेशने॥
जपाकुसुमरक्तत्वं स्फटिके कल्पितं यथा।
चिदाभासप्रवेशोऽयं चित्यध्यारोप्यते तथा॥
सूत्रादिस्थाणुपर्यन्तं जगत्सृष्ट्वाऽऽत्ममायया।
स्वाभासैकस्वभावेन स एवं प्राविशत्परः॥
आनखाग्रेभ्य इत्युक्ता मर्यादाऽस्य प्रवेशने।
उष्णस्पर्शेन चैतन्यं नखाग्रावधि लक्ष्यते॥
_____________________________________________________

१ क. ख. ङ. ०लक्ष्यते। २ घ. पश्येच्चक्षु०। ३ ख. ०तयोचिता। ४ ग. ०र्याऽन्विता सै०। ५ ख. एव। ६ क. ख. ङ. ०त्युक्त्या म०। ७ क. ख. ङ. उक्ता स्प०। ८ घ. लभ्यते।

[[624]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

सामान्येन विशेषाच्च चिद्देहं व्याप्य वर्तते।
दृष्टान्ताभ्यां द्वयी वृत्तिर्द्विविधाभ्यामिहोच्यते॥
दारु कृत्स्नमभिव्याप्य यथाऽग्निर्दारुणि स्थितः।
संव्याप्य देहमखिलं तद्वदात्मा व्यवस्थितः॥
तस्थावसंव्याप्य यथा क्षुरपात्रं क्षुरस्तथा।
श्रोत्रादिनाडीमध्यस्थस्तनुमव्याप्य संस्थितः॥
क्षुरपात्रे स्थानभेदाद्विभिद्यन्ते यथा क्षुराः।
चैतन्यानि विभिद्यन्ते तथा नाडीविभेदतः॥
प्राप्नोति वृत्ती द्वे जीवः स्वप्नजाग्रदवस्थयोः।
सामान्यवृत्तिमेवैकां सुषुप्ते प्रतिपद्यते॥
सामान्यवृतिर्या साऽत्र जीवनायोपयुज्यते।
विशेषवृत्तयो देहे शब्दाद्यालोचनोद्यताः॥
प्रवेशावाक्यं पदशस्तात्पर्याच्च स्पुटीकृतम्।
तदनुग्राहको न्याय इदानीं प्रविचार्यते॥
किं देवदत्तगृहवत्प्रवेशोऽथोपलाहिवत्।
जलार्कबिम्बवत्किंवा यद्वा द्रव्यगुणादिवत्॥
फलबीजवदाहोस्विन्नाऽऽद्यः सर्वगतत्वतः।
देवदत्तः परिच्छिन्नः सांशश्चाऽऽत्मा तु नो तथा॥
अव्यावृत्ताननुगतयाथात्म्यादात्मवस्तुनः।
परिच्छेदाद्यसंभाव्यं नेति नेतीतिवारणात्॥
नातोऽनवच्छिन्नतनोर्निर्विभागात्मवस्तुनः।
पूर्वस्थानवियोगेन नूत्नस्थानान्तरागमः॥
न द्वितीयोऽपरिणतेरश्मान्तं सर्परूपतः।
भूतानि परिणम्यन्ते न त्वात्मा परिणामवान्॥
न तृतीयोऽर्कजलयोरिव देहचिदात्मनोः।
न संयोगविभागौ स्तो येन तद्वत्प्रवेशनम्॥
न चतुर्थोऽपारतन्त्र्याद्द्रव्यतन्त्रा गुणादयः।
न चाऽऽत्मा देहतन्त्रोऽयं सर्वेश्वर इति श्रुतेः॥
न पञ्चमोऽविक्रियत्वाद्बीजं विक्रियया युतम्।
षड्भावविक्रियाहीन आत्मा शास्त्रेषु निश्चितः॥

_____________________________________________________
१ घ. चिदेवं व्या०। २ ग. ०पात्रे क्षु०। ३ घ. ०रश्मान्तः स०।

[[625]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

आधाराधेयता सर्पशिलयोः फलबीजयोः।
अंशांशितेति वैषभ्यान्न तत्र पुनरक्तता॥
परिच्छिन्नो जीव एव देहेषु प्रविशत्यतः।
न दोष इति चेन्मैवं स्रष्टुरेव प्रवेशनात्॥
तत्सृष्ट्वाऽथ तदेवानुप्राविशत्स इति श्रुतेः।
स्रष्टृप्रवेष्ट्रोरेकत्वं स्याद्भुक्त्वा व्रजतीतिवत्।
अथ केनाप्युपायेन प्रवेशो घटते न हि॥
इति प्राप्ते पूर्वपक्षे प्रवेश उपपाद्यते।
अप्रविष्टस्वभावोऽयं दिग्देशाद्यनभिप्लुतेः॥
कल्पितोऽस्य प्रवेशः स्याज्जलपात्रार्कबिम्बवत्।
विभागाद्यंशवैषम्येऽप्यस्ति साम्यं विवक्षितम्॥
उपाधिस्थोपलब्ध्यादिसाम्यं केन निवार्यते।
उपाधावुपलब्धत्वमन्यथात्वेन भासनम्॥
बहुत्वभानमित्येतद्दृष्टदार्ष्टान्तयोः सनम्।
तेजोधिकं रवेर्बिम्बमशक्यं द्रष्टुमञ्जसा॥
तथाऽपि जलमध्ये तद्बिम्बं सम्यगवेक्ष्यते।
स्वयंप्रकाश आत्मैवं नोपलभ्योऽनुपाधिकः॥
जडदेहाद्युपाधौ तु विस्पष्टमुपलभ्यते।
दर्पणाभिहता दृष्टिः पर्यावृत्य स्वमाननम्॥
व्याप्नुवत्याभिमुख्येन व्यत्यस्तं दर्शयेन्मुखम्।
देहाद्युपप्लुतैवं धीरात्मानं व्याप्नुवत्यसौ॥
अविक्रियं विक्रियाभिर्युक्त इत्यवभासयेत्।
एकोऽप्यनेकधा भाति तरणिः पात्रभेदतः॥
एवं नानादेहभेदाद्भात्यात्मैकोऽप्यनेकधा।
निर्धूताशेषनानात्वं तद्धेतुरविभागवान्॥
अनन्यसाक्षिकोऽपीदृक्स्यात्प्रवेशभ्रमादयम्।
द्रष्ट्रादिरूपरहितः प्रत्यगात्माभवत्पुरा॥
नामरूपजनौ सत्यां द्रष्टृत्वादियुतो भवेत्।
द्रष्टृश्रोत्रादिरूपो यो यश्च द्रष्ट्रादिवर्जितः॥

____________________________________________________
१ क. ख. ङ. ०शत्वतः। २ घ. ०भिमुखा द्द०। ३ क. ङ. ०वेशाद्भ्रमा०।
७९

[[626]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

बुद्धितत्कारणोपाधी क्षेत्रज्ञेश्वरसंज्ञकौ।
जिघ्राणीममहं गन्थमिति यो वेत्त्यविक्रियः॥
स सर्वसाक्षी पूर्वाभ्यामुपलक्षणमर्हति।
अप्पात्रोत्थापिताद्भानोर्दिवि भानुर्यथेक्ष्यते॥
सर्वसाक्षी तथा धीस्थात्कर्तृभोक्त्रादिलक्षणात्।
प्रकाशात्मा यथा चन्द्रः शाखाग्रादतथाविधात्॥
लक्ष्यस्तथा चिदात्माऽपि कारणोपाधितो जडात्।
जीवत्वभ्रान्तिरेवैषा प्रत्यग्बोधोपयोगतः॥
जलपात्रार्कसाम्येन प्रवेश इति कल्प्यते।
दिग्देशकालशून्यस्य प्रवेशो बिलसर्पवत्॥
न त्वञ्जसा परस्यास्ति तेनाविद्याप्रकल्पितः।
अविद्यया तु साक्ष्येव केवलोऽप्यविवेकतः॥
बुध्द्यादिकार्यगैर्धर्मैः प्रतिबिम्बवदीक्ष्यते।
अग्निः सूर्यो मरुच्चेति दृष्टान्ताः श्रुत्युदीरिताः॥
अप्रविष्टस्वभावोऽतः कार्यमात्माऽविशज्जगत्।
अग्निर्यथैको भुवनं काष्ठकोष्ठादिरूपकम्॥
प्रविष्टः प्रतिरूपोऽभूदप्रविष्टोऽपि सन्स्वतः।
वायुर्यथैको भुवनं नानाव्यजनरूपकम्॥
प्रविष्टो बहुरूपोऽभूदप्रविष्टोऽपि सन्स्वतः।
सूर्यो यथोदपात्रेषु प्रविष्टो बहिरेव सन्॥
तथाऽऽत्माऽप्यप्रविष्टः सन्प्रविष्ट इव लक्ष्यते।
यथा सृष्ट्यादयः क्लृप्ताः प्रवेशोऽपि तथेक्ष्यताम्॥
युक्त्या नैवोपपद्यन्ते सृष्ट्याद्याः कल्पितास्ततः।
नासतो जन्मना योगः सतः सत्त्वान्न चेष्यते॥
कूटस्थे विक्रिया नास्ति तस्मादज्ञानतो जनिः।
रूपं रूपमितीयं तु स्पष्टमृक्प्रत्यगात्मनः॥
याथात्म्यदर्शनायैव सृष्ट्यादीन्यभ्यभाषत।
क्षुरपात्राख्यदृष्टान्ताद्विशेषेण प्रवेशनम्॥
इन्द्रियेष्वपि विस्पष्टमुपलभ्यत्वमात्मनः।
यदग्निकाष्ठदृष्टान्तात्सामान्येन प्रवेशनम्॥
______________________________________________________

१ ग. ०क्ष्येवं के ०। २ क. ख. ङ. ०ष्टलोष्टादि ०। ३ ग.स स्वतः। ४ ग. स प्रवि ०। ५ ग. ०नाप्त्येव।

[[627]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।

सदधिष्ठानरूपेण कार्यव्यापित्वमुच्यते।
अधिष्ठानारोप्यभावमन्तरेण न कुत्रचित्॥
व्याप्यव्यापकयोः कृत्स्नस्वरूपव्याप्तिरिष्यते।
अत्यन्तभिन्नयोर्व्याप्तिर्न हि दृष्टा गवाश्वयोः॥
नाप्यत्यन्तमभिन्नस्य व्याप्यव्यापकवर्जनात्।
भेदाभेदौ वास्तवौ तु दुर्लभौ तेन शिष्यते॥
अधिष्ठानारोपितयोरेवं व्याप्तिर्बलादियम्।
तमसैव यथा सर्पं स्रक्प्रविष्टा न तु स्वतः॥
प्रत्यगज्ञानकार्याणि स्वात्मैवं मायया बलात्।
व्यापित्वमुपलभ्यत्वमिति द्वेधा प्रवेशनम्॥
सिद्धं प्रवेशाद्ये दोषास्तान्निराचक्ष्महेऽधुना।
पर एव प्रविष्टश्चेत्प्रविष्टानामनेकतः॥
तदनन्यत्वतः प्राप्ता महेशस्याप्यनेकता।
नैष दोषोऽस्य चोद्यस्य विपरीतत्वसंभवात्॥
बहूनामेकतादात्म्यादेकत्वं किं न चोद्यते।
नियामकश्चाऽऽगमोऽत्र स च भेदं निवारयेत्॥
कल्प्यैः सर्पादिभिर्भेदैर्न च रज्जुर्विभिद्यते।
एको देवो निविष्टोऽत्र बहुधेति श्रुतीरणात्॥
वियद्वदेक एवैष ईर्श्वरोऽभ्युपगम्यताम्।
संसारित्वात्प्रविष्टानां परस्य तदभेदतः॥
संसारित्वं प्रसक्तं चेन्न क्षुधाद्यत्ययश्रुतेः।
सुखदुःखविमोहादिदर्शनान्नेति चेन्न तत्॥
न लिप्यते लोकदुःखैर्लोकबाह्य इति श्रुतेः।
उपाधिजनितो योऽयं चिदाभासोऽवभासते॥
दुःखाद्यनुभवस्तत्र सावकाशो भविष्यति।
दुःखी यदि भवेदात्मा कः साक्षी दुःखिनो भवेत्॥
दुःखिनः साक्षिता नैव साक्षिणो दुःखिता तथा।
नर्ते स्याद्विक्रियां दुःखी साक्षिता का विकारिणः॥
धीविक्रियासहस्राणां साक्ष्यतोऽहमविक्रियः।
शरीरेन्द्रियसंघात आत्मत्वेनाभिमानिनीम्॥
______________________________________________________

१ क. ख. ग. ङ. प्रविष्टा ये दो ०।

[[628]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

चिदाभासयुतां बुद्धिं विशिंषन्ति सुखादयः।
उदासीनो यथा पश्येद्दण्डिनं कलहोद्यतम्॥
सुखदुःखादिमद्बुद्धिं साक्षी तद्वदसंहतः।
एवं सति पराच्येव दुःखं प्रत्यक्षमीक्ष्यताम्॥
प्रतीच्यात्मनि वेदोऽयमक्षादीनि निषेधति।
विज्ञातारमरे केन विजानीयादिति श्रुतिः।
विदिताविदिताभ्यां तदन्यदेवेति च श्रुतिः॥
अहं दुःखीतिविज्ञानमात्मच्छायैककर्मकम्।
आत्मान्यारोप्यते भ्रान्तैर्विद्वद्भिश्चोपचर्यते॥
नासिकाग्रे महद्दुःखं पादाङ्गुष्ठाग्र इत्यपि।
देहावयवगं दृष्टं दुःखमात्मनि तत्कथम्॥
प्रतीचि चेद्भवेद्दुःखं व्याप्नुयाद्बोधवद्वपुः।
चिद्वद्द्रष्टृस्वरूपत्वात्प्रतिकूलं च नो भवेत्॥
आत्मनश्चैव भोगाय सर्वं प्रियमिति श्रुतेः।
सुखमात्मैकविषयमिति चेत्तन्न युज्यते॥
यत्र वा अन्यक्लृप्तिः स्यात्तत्रान्योऽन्यत्प्रपश्यति।
इति भ्रान्तात्मविषयं श्रुतं द्वैतं सुखादिकम्॥
यत्र त्वात्मैव सर्वं स्यात्तत्र कः केन पश्यति।
इति बुद्धात्मनि द्वैतं सुखदुःखादि वारितम्॥
तुभ्यं न रोचते पापान्मया त्वित्यनुभूयते।
प्रत्यक्प्रवणया दृष्ट्या संसारः कोऽपि नाऽऽत्मनि॥
इच्छाद्वेषादिमानात्मेत्येवं समयबन्धनम्।
तार्किकैः क्रियतां तत्तु नैव युक्त्योपपद्यते॥
नित्यानुमेय आत्मा चेन्मनसा तस्य दुःखिता।
न भयाद्दृश्य आत्मा चेद्द्रष्ट्रभावः प्रसज्यते॥
दृश्यत्वं द्रष्टृता चास्य निरंशत्वान्न यज्यते।
सांशत्वे स्यादनित्यत्वं नातो दुःखित्वमात्मनः॥
अदुःखित्वे परस्येष्टे तदन्यस्याप्यभावतः।
कस्य दुःखनिवृत्त्यर्थमारब्धोपनिषत्त्वया॥
प्रत्यगज्ञानहेतूत्थदुःखित्वादिभ्रमोऽत्र यः।
तद्ध्वंसमात्रसिद्ध्यर्थमारब्धोपनिषन्मया॥

_____________________________________________________

१ ग. ० द्द्रष्टुः स्व ०। २ ग. घ. सर्वः। ३ ख. ग. कं।

[[629]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।

नवसंख्येयमात्रेक्षी दशमो विभ्रमाद्यथा।
न वेत्ति दशमोऽस्मीति वीक्षमाणोऽपि तान्नव॥
निःशेषानात्मदृक्तद्वदनिर्ज्ञातात्मतत्त्वकः।
न वेत्त्यैकात्म्यमस्तीति वीक्षमाणोऽप्यनात्मनः॥
दशमोऽसीतिवाक्योत्थसम्यग्ज्ञानानलार्चिषा।
प्लुष्टात्मदशमाज्ञानो दशमोऽस्मीति वीक्षते॥
तथा तत्त्वमसीत्यादिवाक्योत्थज्ञानवह्निना।
प्लुष्ट्वाऽनात्मतमस्तज्जं चैकात्म्यं प्रतिपद्यते॥
प्रत्यगज्ञानहेतूत्थशास्त्राचार्यादिसाधनः।
तद्विरुद्धं निजैकात्म्यं प्रत्यपद्यत मायया॥
प्रविष्टमुपजीव्यापि दोषः कोऽपि न वादिभिः।
इहाऽऽपादयितुं शक्यः प्रवेशस्तेन सुस्थितः " इति॥

अन्यान्यपि प्रवेशवाक्यान्येवं व्याख्येयानि। "पुरः पुरुष आविशत् " इति मधुब्राह्मणवाक्यम्। " विराजं देवताः कोशांश्च सृष्ट्वा प्रविश्यामूढो इव व्यवहरन्नास्ते माययैव " इत्युत्तरतापनीयवाक्यम्। सर्वगतस्य देहे प्रवेशाय प्राणवायुरूपोपाधिः साधनम्। तथा च मैत्रेयोपनिषद्यामनन्ति-- " स वायुमिवाऽऽत्मानं कृत्वाऽभ्यन्तरं प्राविशत् " इति। तस्य वायोः प्रवेशनिर्गमावात्मन्यध्यारोप्य व्यवह्रियेते। तदेतदाथर्वणिकैः पठ्यते--- " स ईक्षांचक्रे कस्मिन्न्वहमुत्क्रान्त उत्क्रान्तो भविष्यामि कास्मिन्वा प्रतिष्ठिते प्रतिष्ठास्यामीति स प्राणमसृजत " इति। यद्यपि लिङ्गदेहः कृत्स्नोऽप्यात्मनः स्थूलशरीरे प्रवेशोपाधिस्तथाऽपि प्राणस्य तत्र प्राधान्यं द्रष्टव्यम्। स च लिङ्गोपाधिः पादाग्रयोः प्रविश्योर्ध्वमारुह्योपरि स्थितयोरूर्वोरुदर उरसि शिरसि च प्रतितिष्ठति। तदेतदैतरेयिण: — " तं प्रपदाभ्यां प्रापद्यत ब्रह्मेमं पुरुषम् " इत्यादिना समामनन्ति। ननु " स ईक्षत कतरेण प्रपद्यै " इति वाक्येन परमात्मानः प्रवेशद्वारविचारमाम्नाय " स एतमेव सीमानं विदार्यैतया द्वारा प्रापद्यत " इति वाक्येन मूर्धन्यवस्थितं सुषुम्नाग्ररूपं द्वारं भित्त्वा तेन द्वारेणान्तराविशत्, इत्यैतरेयिण एव समामनन्ति। अतो वाक्ययोर्विरोध इति चेन्न। विषयभेदेन व्यावस्थितत्वात्। लौकिकव्यवहारहेतोर्लिङ्गदेहस्य पादाग्रप्रवेशः। तत्त्वाभिव्यञ्जिकायाः समाधिशब्दवाच्याया एकाग्रायाश्चित्तवृत्तेः सुषुम्नायां संभवेन तदुपाधिकस्य तत्र प्रवेश इति व्यवस्था। एतदेवाभिप्रेत्याऽऽम्नायते--- " सुषुम्ना तु परे लीना विरजा ब्रह्मरूपिणी " इति। यदप्यैतरेयिण आमनन्ति--- "अग्निर्वाग्भूत्वा मुखं प्राविशत्। वायुः
_____________________________________________________

१ ग. ०मोऽस्तीति। २ ख. प्लुष्ट्वाऽऽत्म ०। ३ ख. ०ज्ञानं द ०। ४ घ. म्नारू ०।

[[630]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
प्राणो भूत्वा नासिके प्राविशत् " इत्यादि। तत्र पादाग्रद्वारा देहे प्रविष्टस्य लिङ्गशरीरस्यावयवा वागादयः स्वस्वदेवताभिरग्न्यादिभिरनुगृहीता मुखच्छिद्रादिगोलकेषु व्यवस्थिता इत्येतावद्विवक्षितम्। यदपि च्छन्दोगैराम्नायते--- "अनेन जीवेनाऽऽत्मनाऽनुप्रविश्य नामरूपे व्याकरवाणि " इति, तत्र प्राणधारकत्वं जीवत्वं तेनोपाधिना युक्तः प्रविशति। तदेवं सर्वासामपि श्रुतीनां पर्यालोचनया परमात्मनो जीवत्वेन प्रवेश इति सिद्धम्।

अथ मीमांसा। तत्र जीवस्य नामरूपस्रष्टृत्वाभावो द्वितीयाध्यायस्य चतुर्थपादे* चिन्तित : —
"नामरूपव्याकरणे जीवः कर्ताऽथवेश्वरः।
अनेन जीवेनेत्युक्तेर्व्याकर्ता जीव इष्यते॥
जीवान्वयः प्रवेशेन संनिधेः सर्वसर्जने।
जीवोऽशक्तः शक्त ईश उत्तमोक्तिस्तथेक्षितुः॥
ईश्वरेण पञ्चभूतेषु सृष्टेषु भौतिकयोर्दृश्यमानयोर्महीधरादिनामरूपयो-
र्जीव एव स्रष्टा स्यात्। कुतः। " अनेन जीवेनाऽऽत्मनाऽनुप्रविश्य नामरूपे व्याकरवाणि " इति जीवरूपस्यैव सृष्टावन्वयश्रवणादिति प्राप्ते ब्रूम: — जीवेनानुप्रविश्येतिप्रवेशने जीवोऽन्वेति संनिहितत्वात्। जीवेन व्याकरवा-
णीत्युक्तौ व्यवहितान्वयः स्यात्। न हि जीवस्य गिरिनदीनिर्माणे शक्तिरस्ति। ईश्वरस्तु सर्वशक्तियुक्तः " पराऽस्य शक्तिर्विविधा " इति श्रवणात्। किंच व्याकरवाणीत्युत्तमपुरुषोऽपीश्वरपक्षे समञ्जसः। तस्मादीश्वर एव नामरूपयोः स्रष्टा। कथं तर्हि घटपटादौ कुलालादेर्निर्मातृत्वम्, ईश्वरप्रेरणादिति ब्रूमः। तस्मादीश्वर एव सर्वकर्तेति सिद्धम् "।

तत्रैव तृतीयपादे दशमाधिकरणमारभ्य सप्तदशाधिकरणपर्यन्तैरष्टभि-रधिकरणैर्जीवविचाराः प्रवर्तिताः। तत्र +दशमाधिकरणमारचयति---
"जीवस्य जन्ममरणे वपुषो वाऽऽत्मनो हि ते।
जातो मे पुत्र इत्युक्तेर्जातकर्मादितस्तथा॥
मुख्ये ते वपुषो भाक्ते जीवस्यैते अपेक्ष्य हि।
जातकर्म च लोकोक्तिर्जीवापेतेतिशास्त्रतः।
लोके जातो मे पुत्र इति व्यवहाराच्छास्त्रे जातकर्मादिसंस्कारोक्तेश्च जन्मम-
रणे जीवस्येति प्राप्ते ब्रूम: — जीवस्य जन्ममरणाङ्गीकारे कृतनाशाकृताभ्या-
गमप्रसङ्गस्य
____________________________________________________
* संज्ञामूर्तिक्लृप्तिस्तु त्रिवृत्कुर्वत उपदेशात्--- अ॰ २ पा॰ ४ अ॰ ९ सू॰ २०। +चराचरव्यपाश्रयस्तु स्यात्तव्द्यपदेशो भाक्तस्तद्भावभावित्वात्--- अ॰ २ पा॰ ३ अ॰ १० सू॰ १६।
___________________________________________________
१ घ. प्रवेश इति। २ घ. ०क्तिरथे ०।

[[631]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
दुवार्रत्वाद्देहगते एव जन्ममरणे जीवस्योपचर्येते। औपतारिके एव ते अपेक्ष्य लोकव्यवहारकर्मशास्त्रयोः प्रवृत्तिः। उपनिषच्छास्त्रं तु जीवापेतं वाव किलेदं म्रियते न जीवो म्रियत इति। जीवविमुक्तस्यैव शरीरस्य मुख्यमरणमभिधाय जीवस्य तन्निराचष्टे। तस्माद्वपुषो जन्ममरणे "।

*एकादशाधिकरणमारचयति________________________
"कल्पादौ ब्रह्मणो जीवो वियद्वज्जायते न वा।
सृष्टेः प्रागद्वयत्वोक्तेर्जायते विस्फुलिङ्गवत्।
ब्रह्माद्वयं जातबुद्धौ जीवत्वेन विशेत्स्वयम्।
औपाधिकं जीवजन्म नित्यत्वं वस्तुतः श्रुतम्॥
"एकमेवाद्वितीयम् " इति सृष्टेः प्रगद्वयत्वं श्रूयमाणं ब्रह्मव्यतिरिक्तस्य जीवस्यानुत्पत्तौ नोपपद्यते। श्रुतिश्च विस्फुलिङ्गदृष्टान्तेन जीवस्योत्पत्तिं प्रतिपादयति---"यथाऽग्नेः क्षुद्रा विस्फुलिङ्गा व्युच्चरन्त्येवमेवास्मादात्मनः सर्वे प्राणाः सर्वे लोकाः सर्वे देवाः सर्वाणि भूतानि सर्व एत आत्मानो व्युच्चरन्ति " इति। तस्मात्कल्पादौ वियदादिवद्ब्रह्मणो जीवो जायत इति प्राप्ते ब्रूम: — यदद्वयं ब्रह्म तदेव जातायां बुद्धौ जीवरूपेण प्रविशति। "तत्सृष्ट्वा तदेवानुप्राविशत् " इति। श्रुतेः। अतो जीवानुत्पत्तौ नाद्वयश्रुतिविरोधः। विस्फुलिङ्गश्रुतिस्त्वौपाधिकजन्माभिप्राया प्रवृत्ता। अन्यथा कृतनाशाकृताभ्यागमादिदोषः स्यात्। वस्तुतत्त्वाभिप्रायेण तु नित्यत्वं श्रुतिर्ब्रूते--"नित्यो नित्यानां चेतनश्चेतनानाम् " इति। तस्मात्कल्पादौ जीवो नोपत्पद्यते "।

+ द्वादशाधिकरणमारचयति________________________
"अचिद्रूपोऽथ चिद्रूपो जीवोऽचिद्रूप इष्यते।
चिदभावात्सुषुप्त्यादौ जाग्रच्चिन्मनसा कृता॥
ब्रह्मत्वादेव चिद्रूपश्चित्युषुप्तौ न लुप्यते।
द्वैताद्दष्टिर्द्वैतलोपान्न हि द्रष्टुरिति श्रुतेः॥
तार्किका मन्यन्ते--सुषुप्तिमूर्छासमाधिषु चैतन्याभावादचिद्रूपो जीवः। जागरणे त्वात्ममनःसंयोगाच्चैतन्याख्यो गुणो जायत इति। तदसत्। चिद्रूपस्य ब्रह्मण एव जीवरूपेण प्रवेशश्रवणात्। न च चैतन्यं सुषुप्त्यादौ लुप्यते सुषुप्त्यादिसाक्षित्वेनावस्थानात्। अन्यथा सुषुप्त्यादिपरामर्शायोगात्। कथं तर्हि सुषुप्त्यादौ द्वैताप्रतीति-
____________________________________________________
* नाऽऽत्माऽश्रतेर्नित्यत्वाच्च ताभ्य: — अ॰ २ पा॰ ३ अ॰ ११ सू॰ १७। + ज्ञोऽत एव--अ॰ २ पा॰ ३ अ॰ १२। सू॰ १८।
____________________________________________________
१ ख. मुख्यं म०। २ ग. एवाऽऽत्मा०। ३ क. ख. ङ. ०यात्प्रवृ०। ४ घ. ०शादि०। ख. ०शादिदोषस्योक्तत्वात्। व०। ५ ख. ०ताप्राप्तिरि०।

[[632]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
रिति चैदद्वैतलोपादिति ब्रूमः। तथा च श्रुति: — "यद्वै तन्न पश्यति पश्यन्वै तन्न पश्यति न हि द्रष्टुर्द्दष्टेर्विपरिलोपो विद्यतेऽविनाशित्वान्न तु तद्द्वितीयमस्ति ततोऽन्यद्विभक्तं यत्पश्येत् " इति। अस्यायमर्थ: — तत्र सुषुप्तौ जीवः किमपि न पश्यतीति भ्रान्त्या केवलं व्यापदिश्यते। कथं तद्दर्शनमित्यत्र हेतुरुच्यते--द्रष्टुरात्मनः स्वरूपभूताया दृष्टेर्लोपो न हि विद्यते विनाशरहितस्वभावत्वात्। अन्यथा लोपवादिनोऽपि निःसाक्षिकस्य लोपस्य वक्तुमशक्यत्वात्। कथं तर्हि लौकिकानां न पश्यतीतिभ्रम न पश्यतीतिभ्रम इत्यत्र हेतुरुच्यते---यद्ब्रह्मचैतन्यादन्यत्क्रियाकारकफलरुपेण विभक्तं जगदाख्यं द्वितीयं वस्तु तन्नास्ति तस्य स्वकारणे लीनत्वात्। अतो जगरण इव द्रष्टृदृश्यदर्शनव्यवहाराणामभावान्न पश्यतीति लौकिकानां भ्रम इति तस्माच्चिद्रूपो जीवः"।

* त्रयोदशाधिकरणमारचयति---
"जीवोऽणुः सर्वगो वा स्यादेषोऽणुरितिवाक्यतः।
उत्क्रान्तिगत्यागमनश्रवणाच्चाणुरेव सः॥
साभासबुद्ध्यणुत्वेन तदुपाधित्वतोऽणुता।
जीवस्य सर्वगत्वं तु स्वतोब्रह्मत्वतः श्रुतम्॥

"एषोऽणुरात्मा चेतसा वेदितव्यः " इत्यणुत्वं श्रुतम्। "अस्माच्छरीरादुत्क्र-
मति " इत्युत्क्रान्तिः। "चन्द्रमसमेव ते सर्वे गच्छन्ति " इति गतिः। "तस्मा-ल्लोकात्पुनरे(रै)ति " इत्यागमनम्। न ह्युत्क्रान्त्यादयः सर्वगतस्योपपद्यन्ते। मध्यमपरिमाणस्य तदुपपत्तावप्यणुत्वश्रुतिर्विरुध्यते। अनित्यत्वं च दुर्वारम्। तस्मादणुर्जीव इति प्राप्ते ब्रूम: — चैतन्यप्रतिबिम्बसहिता बुद्धिरसर्वगता तदुपाधिकत्वाज्जीवस्याणुत्वोत्क्रान्त्यादय उपपन्नाः। स्वतस्तु जीवस्य ब्रह्म-रूपत्वात्सर्वगतत्वम्। "स वा एष महानज आत्मा" "सर्वव्यापी सर्वभूतान्त-
रात्मा " इत्यादौ सर्वगतत्वं श्रुतम्। तस्मात्सर्वगतो जीवः "।

+ चतुर्दशाधिकरणमारचयति---
"जीवोऽकर्ताऽथवा कर्ता धियः कर्तृत्वसंभवात्।
जीवकर्तृतया किं स्यादित्याहुः सांख्यमानिनः॥
____________________________________________________
* उत्क्रान्तिगत्यागतीनाम्-- अ॰ २ पा॰ ३ अ॰ १३ सू॰ १९। + कर्ता शास्त्रा-
र्थवत्त्वात्--अ॰ २ पा॰ ३ अ॰ १४ सू॰ ३३।
__________________________________________________
१ ग. ०श्यन्नेत०। २ घ. ०थं दर्श०। ३ घ. ०तत्वा०। ४ घ. ०ते ब्रह्म०। ५ घ. ०दन्यात्क्रि०। ६ घ. ०ख्यं यद्द्विती०। ७ क. ख. ङ. ०तो मर०।

[[633]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
करणत्वान्न धीः कर्त्री यागश्रवणलौकिकाः।
व्यापारा न विना कर्त्रा तस्माज्जीवस्य कर्तृता॥

बुद्धेः परिणामित्वेन क्रियावेशात्माकं कर्तृत्वं संभवति न त्वसङ्गस्याऽ-
ऽत्मन इति यत्सांख्यैरुक्तं तदसंगतम्। करणत्वेन क्लृप्तशक्तिकाया बुद्धेः कर्तृता कल्पयितुं न शक्या। कुठारादावदर्शनात्। बुद्धेः कर्तृत्वेन करणान्तरस्य कल्पनीयत्वाच्च। न च मा भूत्कर्तृतेति वाच्यम्। पूर्वकाण्डोक्तयागादिव्यापाराणामुत्तरकाण्डोक्तश्रवणादिव्यापाराणां लौकिककृष्यादिव्यापाराणां च कर्तृसापेक्षत्वात्। तस्माज्जीवः कर्ता "।

*पञ्चदशाधिकरणमारचयति--
"कर्तृत्वं वास्तवं किंवा कल्पितं वास्तवं भवेत्।
यजेतेत्यादिशास्त्रेण सिद्धस्याबाधितत्वतः॥
असङ्गो हीति तद्बाधात्स्फटिके रक्ततेव तत्।
अध्यस्तं धीचक्षुरादिकरणोपाधिसंनिधेः॥
पूर्वाधिकरणे प्रतिपादितस्य कर्तृत्वस्य बाधाभावाद्वास्तवं तदिति प्राप्ते ब्रूम: — "असङ्गो ह्ययं पुरुषः " इति श्रुत्या कर्तृत्वसङ्गो बाध्यते। यथा जपाकु-सुमसंनिधिवशात्स्फटिके रक्तत्वमध्यस्तं तथाऽन्तःकरणसंनिधिवशात्कर्तृ-
त्वमात्मन्यध्यस्यते "।

+ षोडशाधिकरणमारचयति---
"प्रवर्तकोऽस्य रागादिरीशो वा रागतः कृषौ।
दृष्टा प्रवृत्तिर्वैषम्यमीशस्य प्रेरणे भवेत्॥
सस्येषु वृष्टिवज्जीवेष्वीशस्याविषमत्वतः।
रागोऽन्तर्याम्यधीनोऽत ईश्वरोऽस्य प्रवर्तकः॥
लोके कृषीवलादीनां रागद्वेषावेव प्रवर्तकौ दृष्टौ। तदनुसाराद्धर्माधर्म-
कर्तुर्जीवस्यापि तावेव प्रवर्तकावभ्युपेयौ। ईश्वरस्य प्रवर्तकत्वे कांश्चिज्जीवन्धर्मे कांश्चिदधर्म इतिवैषम्यं दुर्वारम्। तस्मान्नेश्वरः प्रवर्तक इति प्राप्ते ब्रूम: — न तावदीश्वरे वैषम्यदोषप्रसङ्गः। वृष्टिवत्साधारणनिमित्तत्वात्। यथा वृष्टेः सस्याभिवृद्धिहेतुत्वेऽपि व्रीहियवादिवैषम्ये बीजानामेव निमित्तत्वम्। तथेश्वरस्य यथायथं जीवाः प्रवर्तन्ता-
______________________________________________________
* यथा च तक्षोभयथा---अ॰ २ पा॰ ३ अ॰ १५ सू॰ ४०। + परात्तु तच्छ्रुते: — अ॰ २ पा॰ ३ अ॰ १६ सू॰ ४१।
_____________________________________________________
१ घ. कर्तृशक्तिर्न कल्पयितुं श०। २ घ. ०तेतिवत्। ३ घ. ०रणप्र०। ४ घ. ०स्तवमिति। ५ घ. ०त्वसंयोगो बा०। ६ घ. ०स्य जी०।
८०

[[634]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
मित्यभ्यनुज्ञया साधारणप्रवर्तकत्वेऽपि न वैषम्यम्। पूर्वकृतकर्मणां वासनानां च वैषम्यहेतुत्वात्। कर्मणा फलहेतुत्वमेव न कर्मान्तरहेतुत्वमिति चेत्। सत्यम्। सुखदुःखरूपस्य फलस्य प्रदानाय जीवं व्यापारयत्कर्मार्थात्कर्मान्तरमपि निष्पादयतीति दुर्वारं हेतुत्वम्। वासनानां तु साक्षादेव कर्महेतुत्वम्। तथा चेश्वरस्य कुतो वैषम्यप्रसङ्गः। यत्तु रागस्य प्रवर्तकत्वदर्शनमुदाहृतं तत्तथैवास्तु नैतावतेश्वरस्य प्रवर्तकत्वहानिः। सर्वान्तर्यामिणेश्वरेण रागस्यापि नियम्यमानत्वत्। तस्मादीश्वरो जीवस्य प्रवर्तकः "।
* सप्टदशाधिकरणमारचयति---
किं जीवेश्वरसांकर्यं व्यवस्था वा श्रुतिद्वयात्।
अभेदभेदविषयात्सांकर्यं न निवार्यते॥
अंशोऽवच्छिन्न आभास इत्यौपाधिककल्पनैः।
जीवेशयोर्व्यवस्था स्याज्जीवानां च परस्परम्॥

तत्त्वमस्यादिश्रुतिर्जीवेशयोरभेदं प्रतिपादयति। आत्मा द्रष्टव्या इत्यादिना द्रष्टृद्रष्टव्यरूपेण भेदः प्रतीयते। तथा च सति भेदश्रुतिबलात्तावज्जीवो नास्तीत्यपलपितुमशक्यम्। अभेदश्रुत्या चेश्वरात्पृथक्त्वेन व्यवस्थापयितुं न शक्यते। तस्माद्विद्यमानस्य जीवस्येश्वरेण सांकर्यं दुर्वारम्। परस्परं च जीवानामीश्वराभेदद्वारा सांकर्यमानुषङ्गिकम्। तस्माद्ब्रह्मवादिनो न जीवेश्वरव्यवस्थेति प्राप्ते ब्रूम: — यद्यपि गोमहिषवज्जीवेश्वरयोरत्यन्तं भेदो वास्तवो नास्ति तथाऽपि व्यवहारदशायामुपाधिकल्पितं भेदमाश्रित्य शास्त्राणि त्रेधा जीवं निरूपयन्ति। "ममैवांशो जीवलोके जीवभूतः सनात-
नः " इत्यंशत्वमवगम्यते। "स समानः सन्नुभौ लोकावनुसंचरति " इति श्रुतौ विज्ञानमयस्य जीवस्य विज्ञानशब्दवाच्यया बुद्ध्या समानपरिमाणनिर्देशा-द्घटाकाशवदवच्छिन्नत्वं प्रतीयते।

"एक एव तु भूतात्मा भूते भूते व्यवस्थितः।
एकधा बहुधा चैव दृश्यते जलचन्द्रवत् "।

इत्याभासत्वमवगम्यते। तस्मात्सुलभैव ब्रह्मवादिनो जीवेश्वरव्यवस्था। जीवानां च परस्परमनेकजलपात्रस्थबहुसूर्यप्रतिबिम्बवद्व्यवहारव्यवस्था सुतरामुपपद्यते। तस्मान्न कोऽपि दोष इति सिद्धम् "।
___________________________________________________
*अंशो नानाव्यपदेशादन्यथा चापि दाशकितवादित्वमधीयत एके---अ॰ २ पा॰ ३ अ॰ १७ सू॰ ४३।
_____________________________________________________
१ घ. ०रं तद्धेतु०। २ ख. ०व हे०। ३ क. ख. ङ. ०तथाऽस्तु। ४ घ. ०स्तु न ता०। ५ क. ग. ङ. ङ. ०त्यन्तभे०। ६ घ. इत्येवमश०।

[[635]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
जीवस्य लोकान्तरगमनरूपः संसारप्रकारस्तृतीयाध्यायस्य प्रथमपादे षड्भिरधिकरणैर्विचारितः। तत्र *प्रथमाधिकरणमारचयति---
अवेष्टितो वेष्टितो वा भूतसूक्ष्मैः पुमान्व्रजेत्।
भूतानां सुलभत्वेन यात्यवेष्टित एव सः॥
बीजानां दुर्लभत्वेन निराधारेन्द्रियागतेः।
पञ्चमाहुत्यबुक्तेश्च जीवस्तैर्याति वेष्टितः॥
पूर्वपादप्रतिपादितः प्राणोपाधिको जीवः शरीरान्तरप्राप्तिवेलायामितो निर्गच्छन्भाविशरीरबीजैः सूक्ष्मभूतैरवेष्टितो गच्छति। पञ्चभूतानां सर्वत्र सुलभत्वेनेतो नयनस्य निरर्थकत्वादिति प्राप्ते ब्रूम: — भूतमात्रस्य सुलभत्वेऽपि देहबीजानि न सर्वत्र सुलभानि। तस्मादितो नेतव्यानि। किंच जीवोपाधिभूतेन्द्रियाणां भूताधारत्वमन्तरेण परलोकगमनं न संभवति जीवनदशायामदर्शनात्। श्रुतिश्चैवमाह---"पञ्चम्यामाहुतावापः पुरुषवचसो भवन्ति " इति। अस्यायमर्थः। द्युलोकपर्जन्यपृथिवीपुरुषयोषितः पञ्च पदार्था उपासनायामग्नित्वेन परिकल्पिताः। तेष्वग्निषु स्वर्गाय गच्छन्पुनरागच्छंश्च जीव आहुतित्वेन परिकल्पितः। इष्टापूर्तकारी जीवः स्वर्गमारुह्योपभोगेन कर्मणि क्षीणे पर्जन्ये पतित्वा वृष्टिरूपेण भूमिं प्राप्यान्नद्वारेण पुरुषं प्राप्य रेतोद्वारेण योषितं प्रविश्य शरीरं गृह्णाति। ततोऽप्शब्दोपलक्षितानि देहबीजानि पञ्च भूतानि जीवेन सह द्युलोकादिपञ्चसु स्थानेषु गत्वा पञ्चमे स्थाने शरीरभावं प्राप्य पुरुषशब्दवाच्यानि भवन्तीति। तस्माद्बीजैर्वेष्टित एव परलोकं गच्छति "।

* द्वितीयाधिकरणमारचयति---
"स्वर्गावरोही क्षीणानुशयः सानुशयोऽथवा।
यावत्संपातवचनात्क्षीणानुशय इष्यते॥
जातमात्रस्य भोगित्वादैकभव्यविरोधतः।
चरणश्रुतितः सानुशयः कर्मान्तरैरयम्॥

स्वर्गमुपभुज्य ततोऽवरोहन्पुरुषो निरनुशय इहाऽऽगच्छति। अनुशयो नाम कर्मशेषः। जीवमनुशेत इति व्युत्पत्तेः। न च स्वर्गादवरोहतोनुशयः संभवति। अनुशयफलस्य सर्वस्य तत्रेवोपभुक्तत्वात्। अत एवावरोहविषया श्रुति: — "यावत्संपातमुषित्वाऽथैतमेवाध्वानं पुनर्निवर्तन्ते " इत्याह। संपतत्यनेन कर्मणा स्वर्गमिति संपातः
_____________________________________________________
* तदन्दरप्रतिपत्तौ रंहति संपरिष्वक्तः प्रश्ननिरूपणाभ्याम्---अ॰ ३ पा॰ १ अ॰ १ सू॰ १। + कृतात्ययेऽनुशयवान्दृष्टश्रुतिभ्यां यथेतमनेवं च- अ॰ ३ पा॰ २ अ॰ २ सू॰ ८।
____________________________________________________
१ ग. घ. ०पादे प्र०। २ घ. ०लोके ग०। ३ क. ग. घ. ङ. ०लोके ग०। ४ क. ख. ङ. ०त्वा यथेत०। ५ ख. ०नरावर्तते " इ०।

[[636]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
कर्मसमूहः संपातमनतिक्रम्य यावत्संपातं निःशेषं कर्मफलं भोक्तुं तत्रोषित्वेत्यर्थः। तस्मात्कर्मशेषरहितोऽवरोहतीति प्राप्ते ब्रूम: — स्वर्गार्थमनुष्ठितस्य कर्मणः साकल्येनोपभोगेऽप्यनुभुक्तानि संचितानि पुण्यपापानि बहून्यस्य विद्यन्ते। अन्यथा सद्यःसमुत्पन्नस्य बालस्येह जन्मन्यनुष्ठितयोर्धर्माधर्मयोरभावात्सुदुःखोपभोगो न स्यात्। यदत्र कैश्चिदुच्यते---एकस्मिञ्जन्मन्यनुष्ठितः कर्मसमूह उत्तरस्मिन्नेकस्मिन्नेव जन्मन्युपभोगेन क्षीयत इति। तदसत्। इन्द्रादिपदप्रापकाणामश्वमेधादीनां विड्वराहादिदेहप्रापकाणां पापानां च युगपदुपभोगासंभवेनैकभाविकः कर्मानुशय इतिमतस्य विरुद्धत्वात्। ततश्चैकस्मिञ्जन्मन्यनुष्ठितानां मध्ये ज्योतिष्टोमादिकर्मणि भुक्तेऽपि कुतो न कर्मान्तराण्यवशिष्येरन्। यावत्संपातशब्दश्च स्वर्गप्रदकर्मविषयो न त्वितरकर्मविषयः। श्रुतिश्च स्वर्गादवरुह्य पञ्चम्यामाहुतौ शरीरं गृह्णतां पुरुषाणां च तद्धेत्वोः पुण्यपापयोः सद्भावं दर्शयति---"य इह रमणीयचरणा अभ्याशो ह यत्ते रमणीयां योनिमापद्येरन्ब्राह्मणयोनिं वा क्षत्रिययोनिं वा वैश्ययोनिं वा। अथ य इह कपूयचरणा अभ्याशो ह यत्ते कपूयां योनिमापद्येरञ्श्वयोनिं वा सूकरयोनिं वा चाण्डालयोनिं वा " इति। रमणीयचरणाः सुकृतकर्माणः कपूयचरणाः पापकर्माणः। अभ्याशो ह यदित्यव्ययसमुदायस्य क्षिप्रत्वमर्थः। तदेवं सानुशया अवरोहन्तीति स्थितम्।

*तृतीयाधिकरणमारचयति----
"चन्द्रं याति न वा पापी ते सर्व इति वाक्यतः।
पञ्चमाहुतिलाभार्थं भोगाभावेऽपि यात्यसौ॥
भोगार्थमेव गमनमाहुतिर्व्यभिचारिणी।
सर्वश्रुतिः सुकृतिनां याम्ये पापिगतिः श्रुता॥
"ये वै के चास्माल्लोकात्प्रयन्ति चन्द्रमसमेव ते सर्वे गच्छन्ति " इति श्रवणाच्चान्द्रमसाख्ये स्वर्गे पापिनोऽपि गस्तिरस्ति। यद्यपि पापिनस्तत्र भोगो न संभवति तथाऽपि पुनरागत्य शरीरग्रहणे पञ्चमाहुतिलाभाय स्वर्गगतिरभ्युपेयेति प्राप्ते ब्रूमः --- भोगार्थमेव स्वर्गगमनं न पञ्चमाहुतिलाभार्थं पञ्चामाहुतेर्व्यभिचारित्वाद्द्रोणादीनां योषिदाहुतेरभावात्सीतादीनां पुरुषाहुतेरप्यभावात्। "ते सर्वे " इति श्रुतिस्तु सुकृतिविषया। पापिनां तु यमलोके गतिः श्रुता---"वैवस्वतꣳ संगमनं जनानां यमꣳ राजानꣳ हविषा दुवस्यत " इति। पापिजनैर्गन्तव्यं यमं प्रीणयतेत्यर्थः। तस्मान्न पापिनां स्वर्गे गतिः "।
____________________________________________________
* अनिष्टादिकारिणामपि च श्रुतम्---अ॰ ३ पा॰ १ अ॰ ३ सू॰ १२।
___________________________________________________
१ घ. ये के। २ क. ग. पापज०।

[[637]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
*चतुर्थाधिकरणमारचयति---
"वियदादिस्वरूपत्वं तत्साम्यं वाऽवरोहिणः।
वायुर्भूत्वेत्यादिवाक्यात्तत्तद्भावं प्रपद्यते॥
खवत्सूक्ष्मो वायुवशो युक्तो धूमादिभिर्भवेत्।
अन्यस्यान्यस्वरूपत्वं न मुख्यमुपपद्यते॥
स्वर्गादवरोहप्रकार एवं श्रूयते---"अथैतमेवाध्वानं पुनर्निवर्तन्ते। यथेतमा-
काशमाकाशाद्वायुं वायुर्भूत्वा धूमो भवति धूमो भूत्वाऽभ्रं भवति। अभ्रं भूत्वा मेघो भवति मेघो भूत्वा प्रवर्षति" इति। यथेतं यथा गतं तथेत्यर्थः। तत्र स्वर्गादवरोहतो जीवस्याऽऽकाशादिस्वरूपत्वं भवति। वायुर्भूत्वेत्यादिना तत्तद्भावप्रतिपत्तेः श्रुतत्वादिति प्राप्ते ब्रूम: — अन्यस्यान्यरूपत्वासंभवादाकाशप्राप्तिर्नामाऽऽकाशवत्सौक्ष्म्यं विवक्षितम्। वायुभावो वायुवशता। धूमादिभावो धूमादिभिः संपर्क इति निर्णयः "।

+ पञ्चमाधिकरणमारचयति---
"व्रीह्यादेः प्राग्विलम्बेन त्वरया वाऽवरोहति।
तत्रानियम एव स्यान्नियामकविवर्जनात्॥
दुःखं व्रीह्यादिनिर्याणमिति तत्र विशेषितम्।
विलम्बस्तेन पूर्वत्र त्वराऽर्थादवसीयते॥
प्रवर्षणानन्तरं व्रीह्यादिभाव आम्नायते----"त इह व्रीहियवा ओषधिवन-स्पतयस्तिलमाषा जायन्ते" इति। प्रागेतस्माद्व्रीह्यादिभावादाकाशादौ विलम्बत्वरयोर्नियामकत्वाभावादनियम इति प्राप्ते ब्रूम: — व्रीह्यादिभावमभिधायानन्तरम्---"अतो वै खलु दुर्निष्प्रपतरम् " इति व्रीह्यादिभावान्निर्गमनं दुःखमिति ब्रुवती श्रुतिर्व्रीह्यादौ विलम्बं विशेषयति। ततोऽर्थात्पूर्वत्र त्वरेत्यवसीयते "।

* षष्ठाधिकरणमारचयति---
"व्रीह्यादौ जन्म तेषां स्यात्संश्लेषो वा जनिर्भवेत्।
जायन्त इति मुख्यत्वात्पशुहिंसादिपापतः
वैधान्न पापसंश्लेषः कर्मव्यापृत्यनुक्तितः।
श्वविप्रादौ मुख्यजनौ चरणव्यापृतिः श्रुता॥
_____________________________________________________
*साभाव्यापत्तिरुपपत्ते: — अ॰ ३ पा॰ १ अ॰ ४ सू॰ २२। + नास्तिचिरेण विशेषात्---अ॰ ३ पा॰ १ अ॰ ५ सू॰ ६। *अन्याधिष्ठिते पूर्ववदभिलापात्---अ॰ ३ पा॰ १ अ॰ ६ सू॰ २४।
____________________________________________________
१ घ. ०ह ए०। २ घ. अत्र। ३ घ. ०न्यस्वरू०। ४ घ. ०यतिरिति। ५ घ. दुःशकमि०। ६ घ. विलम्बनं ७ घ. ०त्पूर्वं त्व०।

[[638]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
आकाशादाविव तिलव्रीह्यादौ न संश्लेषमात्रं किंतु व्रीह्यादिरूपेण मुख्यं जन्म विवक्षितम्। जायन्त इति श्रवणात्। न च स्वर्गे सुकृतफलमनुभूयावरोहतः पापफलरूपस्य स्थावरजन्मनोऽसंभवः। तद्धेतोः पशुहिंसादेर्विद्यमानत्वात्। तस्मान्मुख्यं जन्मेति प्राप्ते ब्रूम: — वैधत्वान्न पशुहिंसादिपापमतो जायन्त इति श्रुत्या संश्लेषमात्रं विवक्षितम्। न तु मुख्यं जन्म कर्मव्यापारानभिधानात्। यत्र तु मुख्यं जन्म विवक्षितं तत्र कर्मव्यापारमभिधत्ते---"रमणीयचरणाः कपूयचरणाः इति। तस्मात्स्वर्गादवरोहतां व्रीह्यादौ संश्लेषमात्रमिति स्थितम् "।

तत्रैव द्वितीयपादे चतुर्भिरधिकरणैः स्वप्नाद्यवस्था विचारिताः। तत्र *प्रथमाधिकरणमारचयति----
"सत्या मिथ्याऽथवा स्वप्नदृष्टिः सत्या श्रुतीरणात्।
जाग्रद्देशाविशिष्टत्वादीश्वरेणैन निर्मिता।
देशकालाद्यनौचित्याद्बाधितत्वाच्च सा मृषा।
अभावोक्तेर्द्वैतमात्रसाम्याज्जीवानुवादतः।

"अथ रथान्रथयोगान्पथः सृजते " इति श्रुत्या स्वप्ने रथादीनां सृष्टिरीरिता। अतो वियदादिसृष्टिवव्द्यवहारदशायां सत्या भवितुमर्हति। न च जाग्रद्देशस्य स्वप्नदेशस्य च कंचिद्विशेषं पश्यामः। तत्काले भोजनादीनां तृप्त्याद्यार्थक्रियाकारित्वात्। अतो विमता सृष्टिः सत्येश्वरकर्तृकत्वाद्वियदादिसृष्टिवदिति प्राप्ते ब्रूम: — स्पप्नसृष्टिर्मृषा। कुतः। उचितदेशकालाद्यसंभवात्। न हि केशसहस्रांशपरिमिते नाडीमध्ये गिरिनदीसमुद्रादीनामुचितो देशोऽस्ति। न हि निशीथे शयानस्य सूर्यग्रहणोचितः कालोऽस्ति। नाप्यनुपनीतस्य बालस्य पुत्रोत्सवादिहर्षनिमित्तान्युचितानि। किंच स्वप्नोपलब्धानां पदार्थानां स्वप्न एव बाधो दृश्यते। कदाचित्तरुत्वेनावसीयमानः पदार्थस्तदैव गिरित्वेनावसितो भवति। यदुक्तं स्वप्नसृष्टिं श्रुतिर्ब्रृत इति तत्रापि सा श्रुतिरभावपूर्विकामेव सृष्टिमाह---"न तत्र रथ रथयोगा न पन्थानो भवन्ति। अथ रथाम्रयोगान्पथः सृजते” इति। अतो वस्तुतोऽसन्तो रथाद्याः शुक्तिकारजतवदवभासन्त इति श्रुतेरभिप्रायः। यदपि जाग्रत्साम्यमुक्तं तदप्यप्रयोजकम्। अनुचितदेशकालादेर्भूयसो वैलक्षण्यस्योक्तत्वात्। यदपीश्वरनिर्मितत्वमुक्तं तदप्यसत्। "एष सुप्तेषु जागर्ति कामं कामं पुरुषो निर्मिमाणः " इति जीवस्यैव स्प्नभोगनिर्मातृत्वेन श्रुत्याऽप्युच्यमानत्वात्। तस्मात्स्वप्नसृष्टिर्मृषा "।
____________________________________________________
* संध्ये सृष्टिराह हि ----अ॰ ३ पा॰ २ अ॰ १ सू॰ १।
_____________________________________________________
१ घ. ०व व्री०। २ ख. मुख्यज०। ३ ०पस्था०। ४ घ. ०वसीयते। य०। ५ घ. ०वदेव भा। ६ घ. ०व स्वाप्न०।

[[639]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
* द्वितीयाधिकरणमारचयति---
नाडीपुरीतद्बह्माणि विकल्पन्ते सुषुप्तये।
समुच्चितानि वैकार्थ्याद्विकल्पन्ते यवादिवत्।
समुच्चितानि नाडीभिरुपसृप्य पुरीतति।
हृत्स्थब्रह्मणि यात्यैक्यं विकल्पे त्वष्टदोषता।

"आसु तदा नाडीषु सृप्तो भवति " इति श्रुतौ सुषुप्तिकाले नाडीप्रवेशो गम्यते। "ताभिः प्रत्यवसृप्य पुरीतति शेते " इति श्रुतौ पुरीतदाश्रीतत्वं प्रतीयते। "य एषोऽन्तर्हृदय आकाशस्तस्मिञ्शेते " इति श्रुत्यन्तरादाकाशशब्दवाच्यब्रह्माश्रितत्वं प्रतीयते। तान्येतानि नाड्यादिस्थानानि विकल्पितानि भवितुमर्हन्ति। एकप्रयोजनत्वात्। यथा व्रीहिभिर्यजेत यवैर्वा यजेतेत्यत्र पुरोडाशनिष्पादकत्वस्य प्रयोजनस्यैकत्वेन विकल्प आश्रितस्तथाऽत्रापि सुषुप्त्याख्यं प्रयोजनमेकम्। तस्मात्कदाचित्पुरीतति स्वपिति कदाचिन्नाडीषु स्वपिति कदाचिद्ब्रह्मणीति नाड्यादीनां विकल्पे प्राप्ते ब्रूम: — एकप्रयोज-
नत्वमसिद्धम्। पृथगुपयोगस्य सुवचत्वात्। तथा हि नाड्यस्तावच्चक्षुरादीन्द्रियेषु संचरतो जीवस्य हृदयनिष्ठं ब्रह्म गन्तुं मार्गभूता भविष्यन्ति। अत एव श्रुत्यन्तरे ताभिः प्रत्यवसृप्येति तृतीयया साधनत्वं नाडीनां श्रुतम्। हृदयवेष्टनरूपं तु पुरीतत्प्रासादादिवदावरकं भविष्यति। ब्रह्म तु मञ्चकवदाधारः। अतो यथा द्वारेण प्रविश्य प्रविश्य प्रासादे पर्यङ्के शेते तथा नडीभिः प्रत्यवसृप्य पुरीतति ब्रह्मणि जीवः शयिष्यत इत्युपकारभेदान्नाड्यादीनां समुच्चयः। सुषुप्तौ ब्रह्मणि जीवावस्थाने कुत आधाराधेयभावो न प्रतिभातीति चेदेकीभावादिति ब्रूमः। यथा सोदकः कुम्भस्तटाकजले प्रक्षिप्तो मग्नः सन्पृथङ्न प्रतिभाति तथाऽन्तःकरणोपाधिको जीव आवरकाज्ञानवहितो ब्रह्मणि मग्नत्वान्न पृथगवभासते। अत एव श्रुत्यन्तरं सुषुप्तौ जीवस्य ब्रह्मणा सह तादात्म्यसंपत्तिमाह--- "सता सोम्य तदा संपन्नो भवति" इति। यस्तु विकल्पस्त्वयोक्तः सोऽष्टदोषग्रस्तत्वादनुपपन्नः। तथा हि-- यदा जीवो नाडीषु शेते तदा पुरीतद्बह्मवाक्ययोः प्राप्तं प्रामाण्यं परित्यक्तं स्यात्। अप्राप्तं चाप्रामाण्यं स्वी क्रियेत। यदा पुनः पुरीतद्बह्मणोः शेते तदा पुरीतद्बह्मवाक्ययोः पूर्वत्यक्तं प्रामाण्यं स्वी क्रियेत। पूर्वस्वीकृतं चाप्रामाण्यं परित्यज्येतेति प्राप्तपरित्यागोऽप्राप्तस्वीकारस्त्यक्तस्वीकारः स्वीकृ-
______________________________________________________
* तदभावो नाडीषु तच्छ्रुतेरात्मनि च--- अ॰ ३ पा॰ २ अ॰ २ सू॰ ७।
______________________________________________________
१ क.ङ. ०कल्प्यन्ते। २ क. घ. ङ. ०कल्प्यन्ते। ३ ख. ङ. सुप्तो। ४ ग.
०रात्त्वाका०। ५ ख. ०त्वप्र ०। ६ क. ग. ङ. ०पदेशस्य। ७ संचरन्त्यो। ८ ख. घ. ०सादवदाव ०। ९ क. ख. ङ. ०धारम्। अतो। १० घ. प्रतीयत इति। ११ ख. घ. ०स्वडागज ०। १२ ख. मग्नो न पृथक्प्रति०। घ. मग्नो न पृथग्भाति। १३ क. ग. घ. ङ. ०हिते ब्र ०।

[[640]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
तपरित्यागश्चेतिदोषचतुष्टयं पुरीतद्ब्रह्मवाक्यकोटौ। तथा नाडीवाक्यकोट्यामपि दोषचतुष्टये योजिते सत्यष्टौ दोषाः संपद्यन्ते। तस्मात्समुच्चय एव ग्राह्मो न तु विकल्पः "।

* तृतीयाधिकरणमारचयति---
"यः कोऽप्यनियमेनात्र बुध्यते सुप्त एव वा।
उदबिन्दोरिवाशक्तेर्नियन्तुं कोऽपि बुध्यते॥
कर्माविद्यापरिच्छेदादुबिन्दुर्विलक्षणः।
स एव बुध्यते शास्त्रात्तदुपाधेः पुनर्भवात्॥

यथा समुद्रे प्रक्षिप्तो जलबिन्दुः स एव नियमेन पुनरुद्धर्तुमशक्यस्तथा सुषुप्तौ ब्रह्मप्राप्तौ यो जीवः स एव बुध्यत इति नियन्तुमशक्यत्वाद्यः कोऽपि बुध्यत इति प्राप्ते ब्रूम: — विषम उपन्यासः। चिद्रूपो जीवः कर्माविद्यावेष्टितो ब्रह्मणि निमज्जति। उदबिन्दुस्त्ववेष्टित इति वैषम्यम्। यथा गङ्गोदकपरिपूर्णः पुनरुद्ध्रियते, तत्रत्यं गङ्गाजलं तदेव पुनर्विवेक्तुं शक्यते। तथा स एव जीवः प्रतिबुध्यताम्। अत एव श्रुतिराह--- "व्याघ्रो वा सिंहो वा वृको वा वराहो वा कीटो वा पतङ्गो वा दंशो वा मशको वा यद्यद्भवन्ति तत्तत्तदा भवन्ति" इति। व्याघ्रादयो ये जीवाः सुप्तेः पूर्वं यच्छरीरं प्राप्य वर्तन्ते त एव जीवाः सुप्तेरुपरि प्रतिबुध्यमानास्तदेव शरीरं प्राप्नुवन्तीत्यर्थः। न च सुषुप्तौ ब्रह्मप्राप्तस्य जीवस्य मुक्तवत्पुनरुद्भवानुपपत्तिः। तदवच्छेदकस्योपाधेः सत्त्वेन तदुद्भवे जीवोद्भवसंभवात्। तस्माद्यः सुप्तः स एव प्रतिबुध्यते "।

+ चतुर्थाधिकरणमारतयति---
"किं मूर्छैका जाग्रदादौ किंवाऽवस्थान्तरं भवेत्।
अन्यावस्था न प्रसिद्धा तेनैका जाग्रदादिषु॥
न जाग्रत्स्वप्नयोरेका द्वैताभावान्न सुप्तता।
मुखादिविकृतेस्तेनावस्थाऽन्या लोकसंमता॥
जाग्रत्स्वप्नसुषुप्तिभ्योऽन्यस्या अवस्थाया अप्रसिद्धत्वान्मूर्छाया जाग्रदादावन्तर्भावे प्राप्ते ब्रूम: — परिशेषादवस्थान्तरमभ्युपेयम्। न तावज्जाग्रत्स्वप्नयोरन्तर्भावे द्वैतप्रतीत्यभावान्नापि सुषुप्तौ विलक्षणत्वात्। सुषुप्तः पुमान्प्रसन्नवदनः समश्वासो निष्कम्पशरीरो भवति। मूर्छितस्तु विकृतमुखो विषमश्वासः शरीरकम्पादियुक्तो भवति। यद्यपि जाग्र-
____________________________________________________
* स एव तु कर्मानुस्मृतिशब्दविधिभ्य: — अ॰ ३ पा॰ २ अ॰ ३ सू॰ ९। + मुग्धेऽर्धसंपत्तिः परिशेषात्-- अ॰ ३ पा॰ २ अ॰ ४ सू॰ १०।
_____________________________________________________
१ ख. ग. काञ्चनकुम्भः। २ ग.घ. ०न्ति तदा भवन्तीति। ३ ख. घ. सुषुप्ते ०। ४ घ. ०दाद्यान्त ०।

[[641]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
दादिवद्दैनंदिनत्वाभावान्न मूर्छाया बालकादिषु प्रसिद्धिरस्ति तथाऽपि कादाचित्कीं मूर्छावस्थां विज्ञाय वृद्धाश्चिकित्सन्ते। तस्मादन्येयमवस्था। तदेवमधिकरणचतुष्टयेन त्वंपदार्थः शोधितः। तत्र स्वप्नसृष्टेर्मिथ्यात्वेन सुखदुःखकर्तृत्वाद्यवभासेऽपि जीवोऽसङ्ग एवेति शोधितः। सुप्तो ब्रह्मेक्येन तदेवासङ्गत्वमनुभावितम्। तस्यैव पुनः प्रतिबोधेनानित्यत्वशङ्का निराकृता। मूर्छाविचारेण श्वासादिसर्वव्यवहारलोपेऽपि मरणे जीवविनाशो न शङ्कनीय इति दर्शितम् "।

तद॑नुप्र॒विश्य॑। सचिच॒ त्यच्चा॑भवत्। नि॒रुक्तं॒ चानि॑-
रुक्तं च। नि॒लय॑नं॒ चानि॑लयनं च। वि॒ज्ञानं॒
चावि॑ज्ञानं च। सत्यं चानृतं च स॑त्यम॒भवत्।

परमात्मनो देहे भोक्तृजीवरुपेण प्रवेशमुपजीव्य सद्भावं साधयित्वा भोग्य-द्रव्याकारेणाप्येतत्साधयितुं तदाकारपरिणामं प्रदर्शयति--तदनुप्रश्येत्यादिना। तत्सृष्टं देहजातं भोक्तृरूपेणानुप्रविश्यानन्तरं सदादिभोग्यवस्त्वाकारेण ब्रह्म परिणतमभूत्। सच्छब्देन प्रत्यक्षगम्यं पृथिव्यप्तेजोरूपं भूतत्रयमुच्यते। त्यच्छब्देन परोक्षं वाय्वाकाशरूपं भूतद्वयम्। बृहदारण्यके मूर्तामूर्तब्राह्मणे--- "तदेतन्मूर्तं यदन्यद्वायोश्चान्तरिक्षाच्च " इति वाय्वाकाशव्यतिरिक्तस्य पृथिव्यादिभूतत्रयस्य मूर्तत्वमभिधाय "एतत्सत्" इति सच्छब्दवाच्यत्वं तस्योक्तम्। अथामूर्ते---- "वायुश्चान्तरिक्षं च " इत्यभिधाय "एतत्त्यत् " इति त्यच्छव्दस्तत्र प्रयुक्तः। अतश्चाक्षुषत्वपरोक्षत्वाभ्यां विभक्तं यज्जगदस्ति तत्सर्वमत्र शब्दद्वयेनोपलक्ष्यते। चकारद्वयेन तयोरुभयोरभावौ समुच्चीयेते। एतच्चतुष्टयरूपेण ब्रह्म परिणतमभूत्। निःशेषेण वक्तुं शक्यं निरुक्तम्। घटोऽयं पुरोदेशवर्ती पृथुबुध्नोदराकारो मृन्मयः स्थूलो जलाधारक्षम इत्यादिना निःशेषेण वक्तुं शक्यते। तद्विपरीतमनिरुक्तम्। इक्षुक्षीरादिमाधुर्यावान्तरभेदः केतकीचम्पकादिगन्धावान्तरभेद इत्यादिकं सामान्या-
कारेणोच्यते। न तु निःशेषेण वक्तुं शक्यते। चकारो पूर्ववत्। निलयनं नीडमाधारः पुष्पगुडादिः। तद्विपरीतमनिलयनम्। आधेयो गन्धरसादिः। विज्ञानं चेतनं गवाश्वादि। तद्विपरीतमविज्ञानमचेतनं काष्ठकुड्यपाषाणादि। सत्यं लोकव्यवहारे बाधरहितं शुक्तिरज्जुस्थाण्वादि। अनृतं तु व्यावहारदशायामारोपितं रजतसर्पचोरादि। एतैरुदाहरणैः शीतोष्णसुखदुःखमानावमानादिकः सर्वोऽपि जगद्विभाग उपलक्ष्यते। उपरितनसत्य-
शब्देन ब्रह्मोच्यते। सत्यं ज्ञानमित्यादिवाक्ये ब्रह्मणः सत्यश-
___________________________________________________
१ ख. घ. ०त्सन्ति। त ०। २ ख. त्वाद्याभा ०। ३ ख. ०त्यात्पाश०। ४ ख. ०शो
०नाऽऽश०। ५ ग. ०गदिदं त०। ६ ख. ०श्वादिः। त०। ७ ख. ०णादिः। स ०। ८ ख. ०रादिः। ए ०। ९ घ. जगव्द्यवहार। १० घ. ङ. ०लभ्यते।
८१

[[642]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
ब्दार्थत्वावगमात्। सच्च त्यच्चेत्यादिजगद्विभागरूपेण ब्रह्मैव परिणतमभूत्। ब्रह्म सद्रूपं भवितुमर्हति भोग्याकारेण परिणतत्वात्क्षीरादिवदिति श्रुतेरभिप्रायः।
यदि॑दं किं॒च। तत्सत्यमि॑त्याचक्ष॒ते।

ब्रह्मणः सद्भावं युक्तिभिः साधयित्वा विद्वदनुभवेनापि साधयति--यदिदं किंचेत्यादिना। भोक्तृभोग्यरूपं यत्किंचिदिदं जगद्दृश्यते तद्वस्तुतो जगन्न भवति किंतु सत्यमबाध्यं ब्रह्मेति विवेकिन आचक्षते। तस्माद्विद्वदनुभवसिद्धस्य ब्रह्मणोऽसत्त्वमयुक्तम्।

तदप्येष श्लो॑को भ॒वति॥
इति कृष्णयजुर्वेदीयतैत्तिरीयारतैत्तिरीयारण्यकेऽष्टमःप्रपाठके षष्ठोऽनुवाकः॥ ६॥

### ७ 
अथ सप्तमोऽनुवाकः

अस॒द्वा इ॒दमग्र॑ आसीत्। ततो॒ वै सद॑जायत। तदा-
त्मान ꣳ स्वय॑मकु॒रुत। तस्मात्तत्सुकृतमुच्य॑त इति।
यथोक्तब्रह्मसद्भावप्रकाशकं मन्त्रमुदाहरति---तदप्येष इत्यादिना। इदं नामरूपाम्यामभिव्यक्तं जगदुत्पत्तेः पूर्वमसदेवानभिव्यक्तमेवाऽऽसीत्। ततो वै तस्मादेवानभिव्यक्तनामरूपाद्ब्रह्मणः सदजायताभिव्यक्तनामरूपं जगदुत्पन्नम्। न चात्र पितुर्विभक्तः पुत्र इव ब्रह्मणो विभक्तं जगत्। किंतु तद्ब्रह्माऽऽत्मानं सच्चिदानन्दैकरसस्वरूपं स्वयं कर्त्रन्तरनैरपेक्ष्येणाकुरुत जगदाकारेण कृतवत्। न खलु जगदुपादानं मृत्तिकास्यानीयं कुलालस्थानीयं निमित्तं च किंचिद्ब्रह्मव्यतिरिक्तमस्ति किंतु ब्रह्मैवोभयस्थानीयम्। यस्मादेवं तस्मात्तद्ब्रह्म सुकृतमित्यनेन शब्देनोच्यते। सुशब्दोऽत्र स्वयंशब्दपर्यायः।कृतशब्दः कर्तृशब्दपर्यायः। सुकृतं स्वयं कर्तृ ब्रह्मेत्येवं शास्त्रविद्भिरुच्यते। जीवास्तु न स्वयं कर्तारः किं त्वन्तर्यामिप्रेरिताः कुर्वन्ति "य आत्मानमन्तरो यमयति" "एष त आत्माऽन्तर्याम्यमृतः " "एष एव साधु कर्म कारयति " "केनापि देवेन हृदि स्थितेन यथा नियुक्तोऽस्मि तथा करोमि " इत्यादिश्रुतिस्मृतिभ्यः।

यद्वै॑तत्सु॒कृतम्। र॑सो वै॒ सः। रस ꣳ
ह्येवायं लब्ध्याऽऽन॑न्दी भव॒ति।

स्वयंकर्तृत्वप्रसिद्धिरपि ब्रह्मणः सद्भावं साधयति। *अतः प्रकारान्तरेण तं साधयि-
______________________________________________________
* एतदपेक्षयाऽन्यप्रकारेणेत्यर्थः।

[[643]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तुमानन्दरूपतामाह---यद्वैतदित्याजिना। यदेतत्पूर्वोक्तं सुकृतशब्दवाच्यं ब्रह्मास्ति स ब्रह्मपदार्थो रस एव। लोकेऽपि तृप्तिलक्षणस्याऽऽनन्दस्य हेतुर्मधुरादिपदार्थो रस इत्युच्यते। ब्रह्मापि कृतकृत्यत्वादिलक्षणस्य तत्त्वविदाऽऽनन्दस्य हेतुत्वाद्रसो भवति। रसनीयवेदान्तवाक्यजनितमनोवृत्तिज्ञानेनाऽऽस्वादनीयमिति ब्रह्मणो रसत्वम्। प्रीतिपुरःसरं रसग्रहणमास्वादनम्। ब्रह्म च जिज्ञासुभिः प्रीतिपूर्वकमेव गृह्यते। प्रीतिश्चाऽऽनन्दमन्तरेण न संभवति। तस्माद्रसशब्देन ब्रह्मण आनन्दरूपत्वमुच्यते। नन्वानन्दरूपत्वाभावेऽपि धर्मो जिज्ञासुभिः प्रीतिपूर्वकमेव गृह्यते। मैवम्। धर्मे मुख्यप्रीत्यभावात्। स्वर्गलक्षणसुखसाधनत्वोपाधिनैव हि धर्मे प्रीतिः। ब्रह्म तु स्वस्मादु-त्तमस्य साधनं न भवति। ततो मुख्यप्रीतिविषयत्वादानन्दरूपं ब्रह्म। तदेतदानन्दत्वं रसं हीत्यादिनोपपाद्यते। अयं तत्त्ववित्पुरुषो रसं लब्ध्वा साक्षात्कृत्य धन्योऽस्मीत्येवमानन्दवान्भवति। तत्त्वविदो लौकिकः परितोषहेतुः स्रक्चन्दनवनितादिलाभो न भवति। किं त्वात्मलाभ एव। विरक्तस्य स्रगादौ लाभबुद्ध्यभावात्। "आत्मलाभान्न परं विद्यते " इत्यादिशास्त्रात्। तस्मा-
द्विद्वत्परितोषहेत्वानन्दरूपत्वादपि ब्रह्मणः सत्त्वमभ्युपेयम्। हिशब्देन विद्वत्प्रसिद्धिरेव प्रदर्शिता।
को ह्येवान्या॑त्कः प्रा॒ण्यात्। यदेष आकाश
आन॑न्दो न स्यात्। एष ह्येवाऽऽन॑न्दयाति।

किंच देहादिचेष्टावैषयिकानन्दहेतुत्वादपि ब्रह्मास्तीत्यभिप्रेत्य तदुभयहेतुत्वं दर्शयति---को ह्येवान्यादित्यादिना। आकाश इति सप्तम्यन्तः प्रथमान्तो वा। सप्तमीपक्षे गुहायां परमे व्योमन्नित्यत्राभिहितो योऽर्थः स एवात्रापि द्रष्टव्यः। प्रथमान्तत्वपक्षे त्वा समन्तात्काशते स्वप्रकाशत्वेनावभासत इत्याकाशः। तथाविध एष पूर्ववाक्ये रसत्वेनोक्त आत्मरूप आनन्दो यदि न स्यात्तदानीं को ह्येव को नाम कर्ता देहस्यान्तरन्याद्वागादीन्द्रियैश्चेष्टेत। अन चेष्टायामिति धातुः। को वा प्राण्यात्प्राणनकर्म श्वासं कुर्यात्। चक्षुरादीन्द्रि-यसाधनक्रियाकर्तृत्वमात्मन आथर्वणिका आमनन्ति--- "एष हि द्रष्टा स्प्रष्टा श्रोता घ्राता रसयिता मन्त बोद्धा कर्ता विज्ञानात्मा पुरुषः " इति। लोके प्राणसदसद्भावयोर्जन्ममरणदर्शनात्प्राण एवाऽऽत्मेति मूढप्रसिद्धिस्तामेवोपजीव्य बृहगारण्यके प्राणात्मत्ववादी बालाकिर्ब्रह्मात्मवादिनाऽजातशत्रुणा सह संवादं चकार। ततोऽत्र दर्शनादिक्रियाणां कर्ता प्राण इति भ्रमं वारयितुं कः प्राण्यादिति पृथगुक्तिः। आनन्दात्मनोऽसत्त्वे प्राणेन साधनेन श्वासक्रियां कः कुर्यात्। प्राणस्य श्वासक्रियां प्रति करणत्वमेव कर्तृत्वं त्वात्मन इत्ययमर्थ उषस्तिब्राह्मणेऽपि स्पष्टमाम्नात: — "यः
____________________________________________________
१ घ. ०नीयं वे ०। २ ख. ०स्मीत्यान ०। ३ घ. ०त्मत्ववा ०।

[[644]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
प्राणेन प्राणिति स त आत्मा सर्वान्तरः " इति। यद्यप्यसङ्गस्याऽऽनन्दात्मन इन्द्रियादिचेष्टकर्तृत्वं स्वतो न संभवति तथाऽपि विज्ञानमयकोशोपाधि
कस्य तत्संभवति। अतश्चेष्टाहेतुत्वादस्ति ब्रह्म। योऽयं चेष्टाहेतुरानन्दोऽ-
स्त्येष एव सर्वान्प्राणिन आनन्दयाति परितोषयति। अभीष्टविषयलाभे सति मनो विषयाभिमुख्यं परित्यज्य विषयान्तराभिलाषोदयात्पूर्वमनन्तर्मुखं प्रत्य-गात्मानन्दमनुभवति। सोऽयं लोके विषयानन्द इत्युच्यते। अत्र विवेकिजन-
प्रसिद्धिद्योतनार्थो हिशब्दः। अतस्तद्धेतुत्वादपि ब्रह्मास्तीत्यभ्युपगन्तव्यम्।
य॒दा ह्ये॑वै॒ष एतस्मिन्नदृश्येऽनात्म्येऽनिरुक्तेऽनिलयनेऽ-
भयं प्रति॑ष्ठां वि॒न्दते। अथ सोऽभयं ग॑तो भ॒वति।

इत्थं कामयितृत्वादिभिर्हेतुभिर्ब्रह्मणः सद्भावसाधनादस्ति नास्ति वेत्ययं संशयो निरा कृतः। अथ क्रमप्राप्तमविद्वद्विषयं संशयं बहुवक्तव्यसद्भावात्तावदवस्थाप्याऽऽदौ विद्वद्विषयं ब्रह्मप्राप्तिसंशयमपाकरोति---यदा ह्येवेत्यादिना। एष जिज्ञासुरेतस्मिन्सद्भावसाधनेन प्रकृते स्वानुभवगम्ये ब्रह्मणि प्रतिष्ठां स्वत्मत्त्वबुद्धिदार्ढ्यं यदा लभते, अथ तदानीं स विद्वानभयं जन्ममरणादिभयरहितं मुक्तिपदं प्राप्नोति। एवशब्देन कालविलम्बो व्यावर्त्यते। यदा जानाति तदैव प्राप्नोति। अस्मिन्नर्थे विद्वत्प्रसिद्धिं हिशब्दो दर्शयति। अदृश्यादिविशेषणैश्चतुर्भिर्ब्रह्म विशिष्यते। चक्षुरादीन्द्रियैरगम्यत्वाददृश्यम्। अत एव कठैराम्नायते---"नैव वाचा न मनसा प्राप्तुं शक्यो न चक्षुषा" इति। आत्म्यमात्मीयं लिङ्गं तद्रहितमनात्म्यमनुमानेनाप्यगम्यमित्यर्थः। एतदप्यन्यत्राऽऽम्नातम्---"निर्विकल्पमनन्तं च हेतुदृष्टान्तवर्जितम् " इति। यद्यपि शरीरत्रयं जीवात्मसंबन्धिलिङ्गं जगत्कर्तृत्वमीश्वरलिङ्गं तथाऽपि निष्प्रपञ्चब्रह्मात्मतत्त्वस्य साधने न किंचिल्लिङ्गमस्ति। निःशेषेण वक्तुं शक्यं निरुक्तं तद्विपरीतमनिरुक्तम्। न ब्रह्मतत्त्वस्याभिधायकः कश्चिच्छब्दोस्ति "यतो वाचो निवर्तन्ते " इति श्रुतेः। अदृश्यत्वादिभिस्त्रिभिर्विशेषणैः प्रत्यक्षानुमानागमगम्यत्वं निराकृतम्। तावता कृत्स्नकार्यप्रपञ्चवैलक्षण्यं सिद्धम्। अनिलयनमनाधारम् "स भगवः कस्मिन्प्रतिष्ठित इति स्वे महिम्नि" इति श्रुत्यन्तरात्। मूलाज्ञानस्य प्रमाणत्रयगम्यत्वाभावेऽपि ब्रह्मण्याश्रितत्वात्साधारत्वमस्तीति तद्वैलक्षण्यार्थमनिलयनमित्युच्यते। अभयं प्रतिष्ठामित्यभयशब्देन द्वैतराहित्यमित्युच्यते।बिभेत्यस्मादितिव्युत्पत्त्या भयं ब्रहमव्यतिरिक्तं वस्तु कथ्यते “द्वितीयाद्वै भयं भवति” इति श्रुत्यन्तरात्।अहमन्यो ब्रह्मान्यदित्येतादृशं द्वैतं भयं तद्रहितमभयं तद्यथा भवति तथा प्रतिष्ठां लभत इति योजनीयम्।
____________________________________________________
१ घ. ०गान०। २ ख. ०त्मबु०। ३ घ. प्राप्तो भवति। ४ ग. ०णग०। ५ क. ख. घ. ङ. ०त्यमुच्य०।

[[645]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
य॒दा ह्ये॑वैष॒ एतस्मिन्नुदरमन्त॑रं
कु॒रुते। अथ तस्य भ॑यं भ॒वति।

विदुषो ब्रह्मप्राप्तिनिश्चयेन यथा संशयो निराकृत एवमविदुषो ब्रह्मप्राप्त्यभावनिश्चयेन संशयमापाकरोति---यदा ह्येवैष इतियादिना। उच्छब्दोऽपिब्दार्थे वर्तते। अरशब्दोऽल्पवाची। अन्तरशब्दो भेदवाची। एष लौकिकः पुमानेतस्मिन्ब्रह्मण्यल्पमपि भेदं स्वातिरिक्तत्वं यदा कुरुते स्वस्माद्भेदेन ब्रह्म पश्यति तदैव तस्य जन्ममरणादिसंसारभयं भवति। जीवब्रह्मभेदस्य वास्त-वत्वाभावाभिप्रायेणाल्पमपीत्युक्तम्। भेददर्शिनः संसारप्राप्तौ श्रुत्यन्तरप्रसिद्धिं हिशब्देन दर्शयति। "मृत्योः स मृत्युमाप्नोति य इह नानेव पश्यति " "ब्रह्म तं परादाद्योऽन्यत्राऽऽत्मनो ब्रह्म वेद " इत्याद्याः श्रुतयो द्रष्टव्याः।
ननु यः पुमान्कर्मकाण्डार्थमुपास्यं सगुणं ब्रह्म वा जानाति तस्यापि विद्यावत्त्वेन निर्गुणब्रह्मज्ञानिवन्मुक्तिः स्यादित्याशङ्कय निराचष्टे----
तत्त्वेव भयं विदुषोऽम॑न्वान॒स्य, इति।

तुशब्दो मुक्तिशङ्कां निवर्तयति। विदुषोऽप्यमन्वानस्य ब्रह्मतत्त्वमजानतो भेददर्शित्वातत्तदेव भयमत्यन्तमूढस्येव जन्ममरणसंसारभयं यवति।
तदप्येष श्लो॑को भ॒वति॥
इति कृष्णयजुर्वेदीयतैत्तिरीयारण्यकेऽष्टमः-
प्रपाठके सप्तमोऽनुवाकः॥ ७॥

### ८ 
अथाष्टमोऽनुवाकः।

भी॒षाऽस्मा॒द्वातः॑ पवते। भी॒षोदे॑ति॒ सूर्यः॑। भीषाऽ-
स्मादग्नि॑श्चेन्द्र॒श्च। मृत्युर्धावति पञ्च॑म इ॒ति।
विद्यान्तरयुक्तस्यापि ब्रह्मतत्त्वज्ञानरहितस्य भयमित्यस्मिन्नप्यर्थे श्लोकमु-
दाहरति---तदप्येष इत्यादिना। यः पूर्वजन्मनि प्रकृष्टे ज्ञानकर्मणी अनुष्ठा-
यास्मिञ्जन्मनि वायुदेवत्वेनोत्पन्नः सोऽयं तथाविधमहिमोपेतोऽपि देवोऽपि सन्नस्मादन्तर्यामिरूपाद्ब्रह्मणो भीषा भयेन पवते निरन्तरमनलसः संचरति। एवं सूर्यादिषु योजनीयम्। अग्निरिन्द्रश्च स्वव्यापारं कुरुत इति शेषः। उक्तदेवताचतुष्टयापेक्षया मृत्योः पञ्चमत्वम्। स च क्षीणायुषः प्राणिनो मारयितुं तत्र तत्र सदा धावति। यद्यप्यसङ्गस्य निर्गुणस्य ब्रह्मणो भयहेतुत्वं नास्ति तथाऽपि मायोपाधिकस्यान्तर्यामित्वेन तत्सं-
_____________________________________________________
१ घ. ०न्नर्थे।

[[646]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
भवति। तदुक्तं वार्तिककारे: — "नियम्यकार्यमापेक्ष्य नियन्तैष तमोवधिः " इति। श्रुत्यन्तरं च----"यो वायुमन्तरो यमयत्येष त आत्माऽन्तर्याम्यमृतः। एतस्य वा अक्षरस्य प्रशासने गार्गि सूर्याचन्द्रमसौ विधृतौ तिष्ठतः " इत्यादिकमुदाहार्यम्।
अस्य च भयहेतोर्नियामकस्यान्तर्यामिणो ब्रह्मत्वं प्रथमाध्यायस्य द्वितीयपादे* चिन्तितम्---
"प्रधानं जीव ईशो वा कोऽन्तर्यामी जगत्प्रति।
कारणत्वात्प्रधानं स्याज्जीवो वा कर्मणो मुखात्।
जीवैकत्वामृतत्वादेरन्तर्यामी परेश्वरः।
द्रष्टृत्वादेर्न प्रधानं न जीवोऽपि नियम्यतः॥

बृहदारण्यके पञ्चमाध्याये याज्ञवल्क्य उद्दालकं प्रत्याह---"यः पृथिव्यां तिष्ठन्पृथिव्या आन्तरो यं पृथिवी न वेद यस्य पृथिवी शरीरं यः पृथिवीमन्तरो यमयत्येष त आत्माऽन्तर्याम्यमृतः " इति। तत्र पृथिव्यादिजगत्प्रति योऽन्तर्यामी श्रूयते तस्मिंस्त्रेधा संशये सति प्राधानमिति प्राप्तम्। तस्य सकलजगदुपादानत्वेन स्वकार्यं प्रति नियामकत्वसंभवात्। अथवा जीवोऽन्तर्यामी। स हि धर्माधर्मरूपं कर्मानुष्ठितवान्। तच्च कर्म स्वफलदानाय फलभोगसाधनं जगदुत्पादयति। अतः कर्मद्वारा जगदुत्पादकत्वाज्जीवोऽन्तर्यामीति प्राप्ते ब्रूम: — "एष त आत्माऽन्तर्याम्यमृतः" इत्यन्तर्यामिणो जीवतादात्म्यममृतत्वं च श्रूयते। तथा पृथिव्यन्तरिक्षादिषु सर्ववस्तुष्वन्तर्यामित्वोपदेशेन सर्वव्यापित्वं प्रतीयते। तेभ्यो हेतुभ्योऽन्तर्यामी परमेश्वरः। न च प्रधानस्यान्तर्यामित्वं संभवति "अदृष्टो द्रष्टाऽश्रुतः श्रोता" इति द्रष्टृत्वश्रोतृत्वाद्यवगमात्। अचेतनस्य प्रधानस्य तदसंभवात्। नापि जीवोऽन्तर्यामी "य आत्मानमन्तरो यमयति " इति जीवस्य नियम्यत्वश्रवणात्।तस्मादन्तर्यामी परमेश्वरः। एतस्माद्भयमज्ञानिन एव। न तु तत्त्वविदः"।

तदेवं सर्वेषां प्रश्नानामुत्तरं संपन्नम्। पूर्वत्र यदुक्तं "सोऽश्नुते सर्वान्कामान्सह" इति, यदपि "रसो वै सः " इत्यानन्दरूपत्वं सूत्रितं तदुभयं निर्णेतुं विचारमवतारयति---
सैषाऽऽनन्दस्य मीमांꣳसा भ॒वति, इति।
तच्छब्देन मीमांसायाः श्रुत्यन्तरप्रसिद्धिः प्रदर्श्यते। बृहदारण्यके हि---"स यो मनुष्याणां राद्धः समृद्धो भवत्यन्येषामधिपतिः सर्वैर्मानुष्यकैर्भोगैः संपन्नतमः स मनुष्याणां परम आनन्दः " इत्यादिनाऽऽनन्दनिर्णयः प्रपञ्चितः। राद्धो देहेन्द्रिया-
_____________________________________________________
* अन्तर्याम्याधिदैवादिषु तद्धर्मव्यपदेशात्---अ॰ १ पा॰ २ अ॰ ५ सू॰ १८।
___________________________________________________
१ ग. तस्य। २ ख. ०रमारचयति। घ. ०रय०। ३ ख. ०त्यान०।

[[647]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
दिपाटवलक्षणसिद्ध्युपेतः। समृद्धो विद्यादिगुणसंपन्नः। एतच्छब्देनानन्तरग्रन्थे वक्ष्यमाणतां दर्शयति। किमयं ब्रह्मानन्दो लौकिकानन्दवद्विषयविषयिसंबन्धेन जन्यत आहोस्वित्स्वाभाविक इत्येषा मीमांसा प्रवर्तते।
तत्र स्वाभाविकं ब्रह्मानन्दं विवेक्तुं द्वारभूता अन्ये विषयानन्दाः क्रमेणोपन्यस्यन्ते। एतेषां ब्रह्मानन्दलेशत्वान्निश्चयद्वारत्वमुपपन्नम्। तल्लेशत्वं चैवं द्रष्टव्यम्।अविद्यया विवेके तिरस्क्रियमाणे सत्युत्कृष्यमाणायां चाविद्यायां हिरण्यगर्भमारभ्य मनुष्यपर्यन्तेषु जीवेषु ब्रह्मानन्दस्तत्तत्कर्मवशाद्विषयादिसाधनसंबन्धवशाच्च यथा विज्ञानं भाव्यमानतयाऽपक्षीयमाणश्चञ्चलो व्यवस्थितो लौकिकः संपद्यते। स एव पुनरविद्याकामकर्मप्रकर्षेण मनुष्यगन्धर्वादिषु हिरण्यगर्भपर्यन्तमुत्तरोत्तरभूमिषु शतगुणोत्कर्षयुक्तोऽकामहतविद्वच्छ्रोत्रियप्रत्यक्षो विभाव्यते। विद्यया त्वविद्याकृते विषयविपयिविभागे निवृत्ते सति स्वाभाविकः परिपूर्ण एक एवाऽऽत्मानन्दोऽवतिष्ठते। तस्य द्वारभूतेषु विषयानन्देष्वस्मत्सिद्धमानन्दमादौ तावद्दर्शयति---

युवा स्यात्साधुयु॑वाऽध्या॒यकः। आशिष्ठो द्दढिष्ठो॑ बलि॒ष्ठः। तस्येयं
पृथिवी सर्वा वित्तस्य॑ पूर्णा॒ स्यात्। स एको मानुष॑ आन॒न्दः, इति।

मनुष्यस्य बाल्ये विषयगुणानभिज्ञत्वात्स्रक्चन्दनवनितादिविषयानन्दो नास्ति। वार्धके तदभिज्ञत्वेऽपि भोक्तृमसमर्थत्वादसौ नास्ति। अतो यौवनमेव परिशिष्यत इत्यभिप्रेत्य युवा स्यादित्युक्तम्। यौवनेऽपि कुरूपत्वक्रोधादिग्रस्तस्य दुःखबाहुल्यात्तदभावाय साधुयुवेत्युच्यते। तादृशस्यापि चतुःषष्टिकलासु चतुर्दशविद्यास्वेकस्या अप्यभावे दुःखं भवेदिति तव्द्यावृत्त्यर्थमध्यायक इत्युक्तम्। विद्यावतोऽपि कार्येषु मन्दप्रवृत्तेरग्निमान्द्यादिना भोजनादौ रुचिहीनस्य वा सुखं न भवतीति तन्निवृत्त्यर्थमाशिष्ठ इत्युक्तम्। आशुतमः सर्वकार्येषु शीघ्रं प्रवर्तत इत्यर्थः। यद्वा सर्वेषु भोज्यद्रव्येषु रुचिबाहुल्येनाऽऽशितृतमः। ईदृशस्यापि मनोदार्ढ्याभावे सति न युद्धादौ धृतिः स्यादिति तद्वारणाय दृढिष्ठ इत्युक्तम्। धैर्ययुक्तोऽपि शारीरबलहीनोऽश्वारोहणादावक्षमः स्यादितितद्वारयितुं बलिष्ठ इत्युक्तम्। एतावता भोक्तृत्वसंपक्तिरुक्ता। तस्येयमिति भोग्यसंपत्तिरुच्यते। चतुर्दिक्षु समुद्रवेष्टिता या पृथिवी सा सर्वाऽपि वित्तस्य पूर्णा भोग्यद्रव्यजातेन पूरिता। एतच्चान्येषामधिपतिरित्यादिकस्य श्रुत्यन्तरोक्तस्योपलक्षणम्। यदि कस्यचित्सार्वभौमस्यैतत्सर्वं संभवेत्तदानीमयं मानुष आनन्दो भवति। इतोऽर्वाचीनास्तु दुःखमिश्रत्वादानन्दा एव न संभवन्ति। न खलु कश्चिदपि मनुष्यो यथोक्तसा-
_____________________________________________________
१ घ. ०त्वात्तन्नि०। २ क. ङ. ०लोऽव०। ३ ख. ०पक्रो०। ४ ख. ०द्यासु चैक०। ५ घ. तद्वारणाय।

[[648]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
र्वभौमादन्यः क्वचिदपि सर्वतस्तृप्तिमानुपलभ्यते। आनन्दो नाम तृप्तिः। तस्याः कश्चिद्विषयाभिलाषो विरोधी। स चालब्धे विषये कस्यचित्कस्मिंश्चिदवश्यं संभवत्येव। सार्वभौमस्य तु सर्वविषयाणां मनुष्यलोकवर्तिनां लब्धत्वेन विरोध्यभावान्निर्विघ्ना तृप्तिरभिव्यज्यते।

एवं च सति यावद्यावदभिलाषनिवृत्तिरुत्कृष्टा भवति तावत्तावदानन्दोऽप्युत्कृष्यते। एतदेवाभिप्रेत्य पूर्वोक्तादानन्दादधिकमुदाहरति---
ते ये शतं मानुषा॑ आन॒न्दाः (१)। स एको मनुष्य-
गन्धर्वाणा॑मान॒न्दः। श्रोत्रियस्य चाकाम॑हत॒स्य, इति।

ते पूर्वोक्ताः सार्वभौमनिष्ठा मानुषा आनन्दाः शतसंख्याका ये सन्ति सोऽयमानन्दसंघो मनुष्यगन्धर्वाणामेक आनन्दो भवति। शतसंख्याकेषु सार्वभौमेषु यावती तृप्तिस्तावती मनुष्यगन्धर्वस्यैकस्य विद्यते। अस्मिन्कल्पे मनुष्याः सन्तो विद्याकर्मविशेषानुष्ठानेन गन्धर्वत्वं प्राप्ता मनुष्यगन्धर्वाः। ते ह्यन्तर्धानाशक्तियोगेन मनुष्येभ्य उत्कृष्टाः।
स चोत्कर्षो वार्तिके दर्शित: —
"सुगन्धिनः कामरूपा अन्तर्धानादिशक्तयः।
नृत्यगीतादिकुशला गन्धर्वाः स्युर्नृलौकिकाः " इति॥

ततस्तेषां मनुष्यवदानन्दप्रतिघातः प्रायेण नास्ति। कदाचित्प्रसक्तस्यापि परिहाराय साधनसंपत्तिरस्ति। तथा सति चित्तप्रसादविशेषात्सुखविशेषाभिव्यक्तिरुपपद्यते। सार्वभौमस्य मनुष्यत्वेन तदीयस्याऽऽनन्दस्यास्माभिरपेक्षितुं शक्यत्वान्न तत्र श्रोत्रिय उदाहृतः। मनुष्यगन्धर्वास्त्वन्तरिक्षलोकवासिनः "यक्षगन्धर्वाप्सरोगणसेवितमन्तरिक्षम्" इति श्रुत्यन्तरात्। अतस्तदीयस्याऽऽनन्दस्याप्रसिद्धत्वात्तत्प्रसिद्धिं मनुष्यलोके दर्शयितुं श्रोत्रिय उदाह्रियते। "श्रोत्रियंश्छन्दोऽधीते " इति पाणिनिना सूत्रितत्वात्। स हि सर्वेषु लोकेषु वर्तमानस्याऽऽनन्दहेतोर्विषयस्य भोगे प्रयाससाध्यत्वसातिशय-
त्वानित्यत्वदोषाञ्शास्त्रानुभवाभ्यां निश्चित्य तत्र निष्कामो भवति। तथा सति मनुष्यगन्धर्वलोकगतान्विषयान्भुञ्जानस्य यावानान्दस्तावानकामहतवेदविच्छ्रोत्रियस्यापि विद्यते। अकामहतत्वं तु गन्धर्वलोकानभिज्ञस्य मूढस्येदानीं विद्यमानमपि कालान्तरेण शास्त्रादभिजानानस्य तल्लोकभोगेच्छायामुत्पन्नायां निवर्तते। श्रोत्रियस्य तु तद्दोषदर्शिनः कदाचिदपि कामानुत्पत्तेरकामहतत्वं सुस्थितम्। ननु गन्धर्वस्य नृत्यगीतादिभिस्तदा कदाचित्वृत्त्युल्लासलक्षणो हर्षशब्दाभिधेय आनन्द उपप-
___________________________________________________
१ ग. घ. नृत्तगी०। २ ग. घ. नृत्तगी०।

[[649]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
द्यते। न त्वसावकामहतस्य श्रोत्रियस्य विद्यत इति चेन्मा भूदयं हर्षः। तस्य क्षणिकत्वेन चित्तविकारत्वेन च मुख्यानन्दत्वाभावाद्विषयप्राप्त्या तदिच्छायां निवृत्तायां हर्षादिविकारेषु च शान्तेषु या तृप्तिभङ्गिरनुगच्छत्यसौ च मुख्यानन्दः।
तथा च स्मर्यते----
"यच्च कामसुखं लोके यच्च दिव्यं महत्सुखम्।
तृष्णाक्षयसुखस्यैते नार्हतः षोडशीं कलाम् " इति॥

तृप्तिरूपश्चाऽऽनन्दो गन्धर्वेण समानोऽकामहतस्य क्षोत्रियस्य विद्यते। यथोक्तपर्यायद्वयमुत्तरेष्वपि पर्यायेषु चित्तस्य प्रसादातिशयमनुसृत्य तृप्ति-लक्षणस्याऽऽनन्दस्याऽऽविर्भावातिशयो व्याख्येयः।
तत्र तृतीयपर्यायमाह---
ते ये शतं मनुष्यगन्धर्वाणा॑मान॒न्दाः। स एको देवग-
न्धर्वाणा॑मान॒न्दः। श्रोत्रियस्य चाकाम॑हत॒स्य, इति।
सृष्टिकाल एव देवलोके समुत्पन्ना गायका देवगन्धर्वाः।

चतुर्थं पर्यायमाह---
ते ये शतं देवगन्धर्वाणा॑मान॒न्दाः। स एकः पितृणां चिरलो-
कलोकाना॑मान॒न्दः। श्रोत्रियस्य चाकाम॑हत॒स्य, इति।

चिरकालस्थायी यो लोकस्तमालोकयन्त इति चिरलोकलोकाः।
पञ्चमं पर्यायमाह---
ते ये शतं पितृणां चिरलोकलोकाना॑मान॒न्दाः।
स एक आजानजानां देवाना॑मान॒न्दः।
(२) । श्रोत्रियस्य चाकाम॑हत॒स्य, इति।

पितृलोकादूर्ध्वभावी कश्चिदाजानाख्यो देवलोकविशेषस्तत्रोत्पन्ना आजानजाः।
षष्ठं पर्यायमाह---
ते ये शतमाजानजानां देवाना॑मान॒न्दः। स एकः
कर्मदेवानां देवाना॑मान॒न्दः। ये कर्मणा देवा-
न॑पिय॒न्ति। श्रोत्रियस्य चाकाम॑हत॒स्य, इति।
________________________________________________
१ ख. भङ्गयनु। २ ग. घ. च्छति सैव मु। ३ ख. घ. ञ्चमप।
८२

[[650]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
आजानदेवभोगादप्युत्तमं भोगं प्राप्तुं ये वैदिकं कर्मविशेषमनुष्ठाय देवान्प्राप्नुवन्ति ते कर्मदेवाख्या देवाः।
सप्तमं पर्यायमाह---
ते ये शतं कर्मदेवानां देवाना॑मान॒न्दाः। स एको
देवाना॑मान॒न्दः। श्रोत्रियस्य चाकाम॑हत॒स्य, इति।
त्रयस्त्रिंशद्धविर्भुजोऽत्र देवशब्देन विवक्षिताः।
अष्टमं पर्यायमाह---
ते ये शतं देवाना॑मान॒न्दाः। स एक इन्द्र॑स्याऽऽ
न॒न्दः (३) श्रोत्रियस्य चाकाम॑हत॒स्य, इति।

इन्द्रो हविर्भुजां स्वामी।
नवमं पर्यायमाह---
ते ये शतमिन्द्र॑स्याऽऽन॒न्दाः। स एको बृहस्पतेरा॑-
न॒न्दः। श्रोत्रियस्य चाकाम॑हत॒स्य, इति।
बृहस्पतिरिन्द्रस्याऽऽचार्यः।
दशमं पर्यायमाह---
ते ये शतं बृहस्पते॑रान॒न्दाः। स एकः प्रजा-
पते॑रान॒न्दः। श्रोत्रियस्य चाकाम॑हत॒स्य, इति।

प्रजापतिर्विराट्पुरुषः।
एकादशं पर्यायमाह---
ते ये शतं प्रजापते॑रान॒न्दाः। स एको प्रह्मण॑
आन॒न्दः। श्रोत्रियस्य चाकाम॑हत॒स्य (४), इति।
ब्रह्मा हिरण्यगर्भः कृत्स्नसंसारमण्डलव्यापी समष्टिव्यष्टिरूपः सूत्रात्मा। स च शरीरिणां मध्ये प्रथमः "हिरण्यगर्भः समवर्तताग्ने " इति श्रुतेः।
"स वै शरीरी प्रथमः स वैपुरुष उच्यते।
आदिकर्ता स भूतानां ब्रह्माऽग्ने समवर्तत " इति स्मृतेश्च।
ते न सांसारिक आनन्दोत्कर्षस्तत्र विश्राम्यति। उक्तरीत्या श्रोत्रिये सर्वेषामानन्दानां सद्भावेन सोऽश्नुते सर्वान्कामान्सहेत्ययमर्थ उपपादितो भवति।
______________________________________________________
१ ख. ख. घ. ङ. ०नदे ०। २ घ. अतः।

[[651]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
तदेवं परमानन्दद्वारभूतः सांसारिक आनन्दोत्कर्ष आगमेन श्रोत्रियप्रत्यक्षेण चोदाहृतः। अथ बोधनीयं ब्रह्मानन्दं दर्शयति---
स यश्चा॑यं पु॒रुषे। यश्चासा॑वादि॒त्ये। स एकः॑, इति।

पुरुषशब्देन बुभुत्सुर्मनुष्यो विवक्षितः। तस्मिन्कश्चिदानन्दो विद्यते। तत्सद्भावे यौक्तिकप्रसिद्धिरनुभवप्रसिद्धिश्च सोऽयमित्येताभ्यां पदाभ्यां क्रमेण निर्दिश्यते। तत्र यौक्तिकप्रसिद्धिः श्रुत्यन्तरे प्रपञ्चिता---"आत्मनस्तु कामाय सर्वं प्रि॑यं भवति " इति प्रतिज्ञाय पुत्रवित्तादिरूपस्य सर्वस्य भोग्यजातस्याऽऽत्मशेषतया प्रियत्वे सत्यात्मनः परप्रीतिविषयत्वेनाऽऽनन्दरूपत्वमुपपादितं भवति। तथा सर्वदाऽहं भूयासं कदाचिदपि ममासत्त्वं मा भूदित्येवमात्मन सर्वैः प्राणिभिरनुभूयते। चकारो बुभुत्सुसजातीयप्राण्यन्त-र्गतानन्दसमुच्चयार्थः। तेनाऽऽध्यात्मिक आधिभौतिकश्च सर्वोऽप्यानन्दः संगृहीतो भवति। वेदे प्रायेणास्माल्लोकादमुं लोकमित्यादाविदमदःशब्दौ प्रत्यक्षपरोक्षवाचकौ। ततोऽत्राप्यस्माकं परोक्ष आदित्यदेहेऽवस्थित आनन्दोऽसावित्यनेन शब्देन विवक्षितः। चकार आदित्यसजातीयदेवतान्तरगतानन्दसमुच्चयार्थः। तेनाऽऽधिदैविकः सर्वोऽप्यानन्दः संगृहीतो भवति। एवं च सत्यध्यात्ममधिभूतमधिदैवं च सर्वेषूपाधिषु योऽयमानन्दोऽस्ति स सर्वोऽपि स्वरूपेणैक एव न तु भिद्यते। मानुषानन्दो देवानन्द इत्येवमुपा-धिपरामर्शपुरःसरमेव हि भेदः प्रतीयते। यथा घटाकाशो मठाकाश इत्येव-मुपाधिपरामर्शादेव तारतम्यलक्षणो भेदस्तद्वत्सर्वोऽयमखण्डैकरसो ब्रह्मानन्दस्तदीयो हिरण्यगर्भादिस्थावरान्तोपाधिकृतश्च भेदः श्रुत्यन्तरे विस्पष्टमाम्नात: — "एषोऽस्य परम आनन्द एतस्यैवाऽऽनन्दस्यान्यानि भूतानि मात्रामुपजीवन्ति " इति। यस्याखण्डैकरसस्यास्य समृद्रस्थानीयस्याऽऽनन्दस्य बिन्दुस्थानीया हिरण्यगर्भाद्यानन्दाः सोऽयमेक आनन्दो बुभुत्सुभिर्बोद्धव्य इत्येवं मीमांसया निर्णयः संपन्नः।

यथोक्तानन्दवेदनस्य फलं दर्शयति---
स य॑ एवं॒वित्। अस्माल्लो॑कात्प्रे॒त्य। एतमन्नमयमात्मानमु
प॑संक्रा॒मति। एतं प्राणमयमात्मानमुपु॑संक्रा॒मति। एतं
मनोमयमात्मानमुप॑संक्रा॒मति। एतं विज्ञानमयमात्मानमु-
प॑संक्रा॒मति। एतमानन्दमयमात्मानमुप॑संक्रा॒मति, इति।
यः पुमानेवमुक्तप्रकारेण निजानन्दं वेत्ति स पुमाननेनैव क्रमेण तमानन्दं प्राप्नोति। सत्यज्ञानादिलक्षणं ब्रह्म स्वकीयमायाशक्तिवशादाकाशादिकमस्मद्देहान्तं जगत्सृष्ट्वा
___________________________________________________
१ ग. ०त्वेना०। २ ख. ०खण्डर०।

[[652]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
देहादिपञ्चकोशरूपायां गुहायां प्रविष्टमिवाभ्यन्तरे निरुपाधिकरूपेण साक्षात्कारयोग्यं सदवतिष्ठते। तच्चाखण्डैकरसं परमानन्दस्वरूपमित्ययमुक्तप्रकारः। तेन प्रकारेण विदितवत आनन्दप्राप्तौ क्रमोऽभिधीयते। भोक्ता भोग्यं चेति द्विविधं जगद्ब्रह्मणा सृष्टम्। तत्र प्रत्यक्चैतन्यरूपमात्मानमारभ्य देहपर्यन्तोऽहंप्रत्ययगम्यो जगद्भागो भोक्ता। देहाद्बहिरिदंप्रत्ययेनावलोक्यमानः पुत्रभार्यादिरूपो जगद्भागो भोग्यः। तत्र यद्यप्यात्मव्यवहारोऽस्ति तदीयसुखदुःखयोरहं सुखी दुःखीत्येवं सर्वैरभिगम्यमानत्वात्, तथाऽपि पुत्रादिषु स्वस्माद्भेदस्य विस्पष्टं भासमानत्वाद्गौणमेवाऽऽत्मत्वं न तु मुख्यमित्यभिप्रेत्य श्रुतिस्तत्राऽऽत्मत्वबुद्धिं निवारयितुमन्नमयमात्मानमुपदिदेश। बुभुत्सुरपि तदेतदवगम्यास्माल्लोकादिप्रत्ययेनावलोक्यमानात्पुत्रादेः प्रेत्य प्रत्यावृत्य तत्र निरपेक्षो भूत्वाऽन्नमयं श्रुतिबोधितमेतमुपसंक्रामति प्राप्नोति। पुत्रादिसुखदुःखयोः स्वकीयत्वाभिमानं परित्यज्यान्नमयमात्रे पर्यवस्यतीत्यर्थः। एवं क्रमेण प्राणमयाद्युपसंक्रमणं द्रष्टव्यम्। आनन्दमयमुपसंक्रम्य तत्रापि प्रियादिचतुष्टयं क्रमेण परित्यज्य ब्रह्म पुच्छमित्युक्तेऽखण्डैकरसानन्दे पर्यवस्यतीत्यर्थः। नन्वेवंविच्छब्देन किं परमात्मा विवक्षितः किंवा ततोऽन्यः कश्चित्। नाऽऽद्यः। तस्य वेदितव्यत्वेन वेदितृ-
त्वानुपपत्तेः। न द्वितीयः। तत्त्वमस्यादिश्रुतिविरोधात्। नैष दोषः। परमात्मन एव देहेन्द्रियाद्युपाधिविशिष्टत्वाकारेण वेदितृत्वमखण्डैकरसानन्दरूपत्वेन वेद्यत्वमित्युभयोपपत्तेः। ननु य एवंवित्स उपसंक्रामतीति श्रूयते। संक्रमणं नाम दृ ढसंयोगरूपप्राप्तिः। जलूका तृणे संक्रामतीत्यादौ तथा दृष्टत्वात्। न हि देहेन्द्रियाद्युपाधिविशिष्टस्य वेदितुरन्नमयादिषु यथोक्तसंक्रमणं संभवतीति चेन्न। संक्रमशब्देनात्र भ्रान्तिविनाशलक्षणस्य विद्याफलस्य विवक्षितत्वात्। तथा च भाष्यकारैरुक्तम्----"एतस्मिन्नविद्याविभ्रमनाशे संक्रमशब्द उपचर्यते " इति। न हि मुख्यसंक्रमणस्य वेदनमात्रं साधनं भवति। कज्जलमयमित्यादिज्ञानमात्रेण तत्संक्रमणादर्शनात्। अस्माल्लोकात्प्रेत्येत्यनेनैव वाक्येन प्रथमपर्याये बाह्यपुत्रादिविषयभ्रान्तिनाशोऽभिहित इति चेदेवं तर्ह्यन्नमयसंक्रमणोक्त्या पुत्रादिभ्रमस्य पुनरनुत्पत्तिर्विवक्ष्यताम्। अत एवास्माभिर्देहमात्रे पर्यवस्यतीति संक्रमणाभिप्रायोऽभिहितः। अनेनैव न्यायेन प्राणमयात्मवेदने सत्यन्नमयात्मत्वभ्रमस्य विनष्टस्य पुनरनुत्पत्तिः प्राणमयसंक्रमणम्। एवमुत्तरत्रापि द्रष्टव्यम्। अन्नमयादिषु मुख्यात्मत्वाभावेऽप्यहंप्रत्ययगम्यत्वलक्षणं भ्रान्तिप्रतीतमात्मत्वमभ्युपेत्यान्नमयमात्मानमित्यात्मशब्दः प्रयुक्तः। आनन्दमयकोशगतस्य प्रियाद्यवयवचतुष्टयस्याऽऽनन्दे मुख्यानन्दब्रह्मण्यवाङ्मनसगोचरत्वमभिप्रेत्य विद्यमानमपि तत्संक्रमणं श्रुत्या नोक्तम्।
_____________________________________________________
१ घ. स्पष्टं। २ घ. ०योः स्वीकृतत्वा०। ३ ख. ०मणश०। ४ ग. ०मणे त्वया पु०।

[[653]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
अथाभिप्रेतमवाङ्मनसगोचरत्वं स्पष्टीकर्तुं श्लोकमुदाहरति----
तदप्येष श्लो॑को भ॒वति॥

इति कृष्णयजुर्वेदीयतैत्तिरीयारण्यकेऽष्टमः-
प्रपाठकेऽष्टमोऽनुवाकः॥ ८॥

### ९ 
अथ नवमोऽनुवाकः।
यतो॒ वाचो॒ निव॑र्तन्ते। अप्रा॑प्य॒ मन॑सा स॒ह। आनन्दं
ब्रह्म॑णो वि॒द्वान्। न बिभेति कुत॑श्चने॒ति, इति।
मनोमयप्रस्तावश्लोके व्याख्यातं तदनुसंधेयम्। किंच वाचोऽभिधायकाः शब्दास्ते च सविकल्पेषु वस्तुषु व्युत्पन्नाः। प्रयोक्तृभिस्तु वस्तुत्वसामान्यान्निर्विकल्पेऽपि ब्रह्मणि प्रकाशनाय प्रयुज्यमाना अप्यनभिधाय निवर्तन्ते। स्वकीयादभिधानसामर्थ्याद्धीयन्ते। मनश्चातीन्द्रियार्थे शब्दानुसारेण सर्वत्र प्रवर्तते न तु स्वातन्त्र्येण। तथा सत्यत्र शब्देषु निवृत्तेषु तैः सह स्वयनपि निवर्तते। अतो ब्रह्मानन्दस्य हिरण्यगर्भानन्दादाधिक्यादेतावदिति वक्तुमवगन्तुं वा न शक्यते। तादृशं ब्रह्मणः स्वरूपभूतमानन्दं लक्षणावृत्त्या शब्देष्वेव बोधयत्सु तथैव मनसा यः पुमान्वेत्ति स पुमान्कुतोऽपि न बिभेति। पूर्वत्र प्रस्तावानुसारेण मनोमयोपाधिविशिष्टं ब्रह्मोपासीनस्येह जन्मनि जन्मान्तरे वा कदाचिदपि भीतिर्नास्ति। प्रसक्ताया भीतेः प्रतीकारसद्भा-वादित्यभिप्रेत्योक्तम्। इह त्वद्वितीयब्रह्मानन्दं प्रमाणेन विजानतो भयकारणमेव नास्तीत्यभिप्रेत्य कुतश्चनेत्युक्तम्। "द्वितीयाद्वै भयं भवति " इति श्रुत्या स्वातिरिक्तं वस्तु भयकारणम्। तच्चाद्वितीये ब्रह्मणि नास्तीत्यभिप्रायः।

यदुक्तं वाक्यवृत्तिकारैः —
"त्वमर्थमेवं निश्चित्य तदर्थं चिन्तयेत्पुनः।
अतव्द्यावृत्तिरूपेण साक्षाद्विधिमुखेन च " इति
तत्र सत्यं ज्ञानमन्तं ब्रह्मेत्येतद्विधिमुखम्। एतस्मिन्विधिरूपे बोधे गुणाना-मानन्दस्वयंज्योतिष्ट्वादीनामुपसंहारः पूर्वमुदाहृतः। यतो वाचो निवर्तन्त इत्यतव्द्यावृत्तिरूपम्। तस्मिन्नस्थूलमनण्वह्रस्वमित्यादीनामुपसंहारस्तृतीयाध्यायस्य तृतीयपादे* चिन्तित: —
"निषेधानामसंहारः संहारो वा न संहृतिः।
आनन्दादिवदात्मत्वं नैषां संभाव्यते यतः॥
______________________________________________________
*अक्षरधियां त्वविरोधः सामान्यतद्भावाभ्यामौपसदवत्तदुक्तम्---अ॰ ३ पा॰ ३ अ॰ २० सू॰ ३३।
_____________________________________________________
१ घ. ०न्दस्याऽऽहि०। २ ०ब्देष्ववबो०। ३ घ. ०सक्तभी०। ४ घ. ०च्चाद्वये। ५ ग. वा। ५ क. ख. ग. ङ. ०खम्। त०।

[[654]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
श्रुतानामाहृतानां च निषेधानां समा यतः।
आत्मलक्षकता तस्माद्दार्ढ्यायास्तूपसंहृतिः॥

अस्थूलमनण्वह्रस्वमित्यादिना ब्रह्मबोधनाय गार्गीब्राह्मणे केचिन्निषेधाः श्रुताः। तथा कठवल्लीषु---"अशब्दमस्पर्शमरूपमव्ययम् " इति। एवमन्यत्राप्युदाहार्यम्। तत्र निषेधानां परस्परमुपसंहारो नास्त्यानन्दसत्यत्वादिधर्मवदात्मस्वरूपत्वाभावेनोपसंहारे प्रयोजनाभावादिति प्राप्ते ब्रूम: — यथा स्वशाखायां श्रूयमाणानां निषेधानामात्मस्वरूपत्वाभावेऽप्यात्मोपलक्षकत्वं तथा शाखान्तरेभ्य उपसंत्द्दतानां निषेधानामपि तत्समानम्। न च स्वशाखोक्तनिषेधैरेवोपलक्षणसिद्धावितरोपसंहारवैयर्थ्यं दार्ढ्यधिक्यार्थत्वात्। अन्यथा स्वशाखायामपि द्वित्रि(त्र)प्रतिषेधमात्रेण तत्सिद्धावितरवैयर्थ्यं प्रसज्येत। तस्मान्निषेधा उपसंहर्तव्याः "।

उपसंहृते नेति नेतीतिनिषेधे कश्चिद्विशेषस्तत्रेव द्वितीयपादे* चिन्तित: —
"ब्रह्मापि नेति नेतीति निषिद्धमथवा नहि।
द्विरुक्त्या ब्रह्मजगती निषिध्येते उभे अपि॥
वीप्सेयं नेतिशब्दोक्ता सर्वदृश्यनिषिद्धये।
अनिदं सत्यसत्यं च ब्रह्मैकं शिष्यतेऽवधि॥

"द्वे वाव ब्रह्मणो रूपे मूर्तं चैवामूर्तं च " इत्येतस्मिन्ब्राह्मणे महता प्रबन्धेन पृथिव्यप्तेजोलक्षणं मूर्तरूपं वाय्वाकाशादिलक्षणममूर्तं च रूपं प्रपञ्च्यान्ते ब्रह्मोपदेष्टुमिदमुक्तम्---"अथात आदेशो नेति नेति " इति। अस्यायमर्थः। रूपद्वयकथनानन्तरं रूपिणो वक्तव्यत्वान्नेति नेतीत्ययं ब्रह्मोपदेश इति पूर्वपक्षी मन्यते। जगत एकस्यैवैकेन नेतिशब्देन निषिद्धत्वे द्वितीयो नेतिशब्दो निरर्थकः स्यात्। अतो नकारेण द्वितीयेन ब्रह्मापि निषिध्यत इति प्राप्ते ब्रूम: — न तावद्वितीयस्य निषेधस्य वैयर्थ्यं वीप्सार्थत्वात्। सत्यां च वीप्सायां यद्यदृश्यत इति शब्दनिर्देशार्हं च तत्सर्वं ब्रह्म न भवतीति निषिद्धं भविष्यति। अन्तरेण तु वीप्सामेकेनैव नकारेण मूर्तामूर्तयोः प्रकृतत्वेनेतिशब्दनिर्देशार्हयोर्निषेधे सति मूर्ताद्यभावस्य मूलाज्ञानस्य चानिषिद्धत्वात्त-योर्ब्रह्मत्वं प्रसज्येत। ननु सत्यामपि वीप्सायामस्त्येव दोषः।वीप्साया निरङ्कुशत्वाद्ब्रह्मापि निषिध्यत इति तन्न। ब्रह्मणो दृश्यत्वाभावेन निषेध्यसमर्पकेतिशब्दानर्ह-
____________________________________________________
* प्रकृतैतावत्त्वं हि प्रतिषेधति ततो ब्रवीति च भूय: — अ॰ ३ पा॰ २ अ॰ ६ सू॰ २२।
____________________________________________________
१ ख. ०क्षणता। २ घ. गार्गिब्रा ०। ३ क. ग. घ. ङ. ०क्यात्। अ ०। ४ क. ख. ग. ङ. निषेध्ये ते। ५ ग. निषेध्यत्वे। ६ क. ख. ग. ङ. ०केन न ०। ७ ख. ग. ङ. ०निषेधात्त ०। ८ क. ख. ङ. ०णो निषेध्यत्वा ०।

[[655]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
त्वात्। किंचाथात आदेश इति महता संरम्भेण ब्रह्मोपदेष्टुं प्रतिज्ञाय तदेव ब्रह्म निषेधन्ती श्रुतिः कथं न व्याहन्येत। वाक्यशेषश्च न ब्रह्मनिषेधे संगच्छेत। वाक्यशेषे च सत्यस्य सत्यमित्यादिना विवक्षितस्य ब्रह्मणो लौकिकसत्या-
द्गिरिनदीसमुद्रादेरधिकमात्यतिकं सत्यत्वं सूचयितुं नाम निर्दिष्टम्। सर्वनिषेधपक्षे सर्वमप्येतत्कदर्थितं स्यात्। तस्मान्न ब्रह्म निषिध्यते "।

ननु न बिभेति कुतश्चनेति यदुक्तं तदसत्। धर्माधर्मजनितसंतापस्य भय-
हेतोर्विद्यमानत्वादित्यशङ्क्याऽऽह--
एतꣳ ह वाव॑ न त॒पति। किमहꣳ साधु॑
नाक॒रवम्। किमहं पापमकर॑वमि॒ति, इति।
मरणकाले प्रत्यासन्ने सति सर्वेषां प्राणिनां मनस्येतादृशी चिन्ता संतापं जनयति। कीदृशी चिन्तेति चेत्साऽभिधीयते----पुरा यौवने देहेन्द्रियादिपाटवे सति द्रव्यादिसाधनसंपत्तौ च सत्यामहं साधु स्वर्गलोकादिसाधनं यागदानादिकं पुण्यं कर्म किमिति कृतवानस्मीति। सेयं चिन्ता सर्वेषां संतापहेतुरप्येतं ब्रह्मविदमेकमेव पुरुषं न तपति।
तापाभावे हेतुमाह---
स य एवं विद्वानेते आत्मा॑नꣳ स्पृ॒णुते, इति।

यः पुमानेते पुण्यपापकर्मणी एवं संतापहेतुत्वेन विद्वान्भवति शास्त्रोपपत्तिभ्यां जानाति स पुमान्कर्मप्रयुक्तसंतापनिवारणायाऽऽत्मानं स्पृणुते प्रीणयति वलयति च। स्पृ प्रीतिबलयोरिति धातुः। अयमात्मा साक्षी न तु धर्माधर्मयोः कर्तेत्येवं निश्चयेन संतापरहितः प्रीतो भवति। ब्रह्माहमितिनिश्चयेन धर्माधर्मतत्फलादिकृत्स्नसंसारहेतोरविद्याया अपि निवृत्तत्वात्प्रबलो भवति। नास्य धर्माधर्मादिकृतः पराजयः कदाचिदपि भवतीत्यर्थः।
नन्वात्मनोऽकर्तृत्वे ब्रह्मत्वे वाऽवगतेऽपि प्रवर्तमानैर्देन्द्रियैः पुण्यपापे अवश्यं निष्पद्येते पूर्वानुष्ठिते अपि विद्येते एवेत्याशङ्कयाऽऽह----
उ॒भे ह्ये॑वैष॒ एते आत्मा॑न ꣳ स्पृणुते। य ए॒वं वेद॑, इति।

यः पुमामेवं पुण्यपापयोस्तापहेतुत्वमात्मज्ञानस्य च तापनिवारकत्वं वेद। एते उभे पुण्यपापे आत्मानमेव स्पृणुते पश्यति। धातूनामनेकार्थत्वमिति हि वैयाकरण-
___________________________________________________
१ क. ख. ङ. ०धतितीश्रु ०। २ ख. ङ. ०सत्यगिरि ०। ३ क. ख. ङ. ०न्तिकस ०। ४ घ. स्वर्गादि ०। ५ य. पुण्यक ०। ६ ख. ०धर्मकृ ०।

[[656]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
न्यायः। शास्त्रदृष्ट्या तयोः पुण्यपापयोः परमात्मस्वरूपत्वमेवानुसंदधाति। न तु मायाकल्पितं पुण्यपापरूपत्वम्। अस्मिन्नर्थे तत्त्ववित्प्रसिद्धिं दर्शयितुं हिशब्दः प्रयुक्तः। यदा ब्रह्मविदः स्वात्मव्यतिरेकेण पूर्वानुष्ठिते पश्चादनुष्ठास्यमाने च पुण्यपापे स्वरूपेणैव न स्तस्तदा तच्चिन्ताकृतस्तापो किमु वक्तव्यमित्यभिप्रायः।

पापराहित्यं चतुर्थाध्यायस्य प्रथमपादे* चिन्तितम्---
" ज्ञानिनः पापलेपोऽस्ति नास्ति नाऽनुभोगतः।
अनाश इति शास्त्रेषु घोषाल्लेपोऽस्य विद्यते॥
अकर्त्रात्मधिया वस्तुमहिम्नैव न लिप्यते।
अश्लेषनाशावप्युक्तावज्ञे घोषस्तु सार्थकः॥
"नाभुक्तं क्षीयते कर्म कल्पकोटिशतैरपि " इति भोगमन्तरेण पापावि-
नाशस्य सर्वशास्त्रप्रसिद्धत्वाद्ब्रह्मज्ञानिनोऽप्यस्ति पापलेप इति प्राप्ते ब्रूम : — तत्र तावन्निर्गुणब्रह्मात्मतत्त्वविदः पापलेपशङ्काऽपि नोदेति। नाकार्षं न करोमि न करिष्यामीतिकालत्रयेऽप्यकर्तृब्रह्मस्वरूपेण निश्चितत्वात्। न ह्यकर्तृर्लेपं च मन्दा अपि शङ्कन्ते। नापि सगुणब्रह्मविदो लेपोऽस्ति। अश्लेषविनाशयोः श्रुतत्वात्। ब्रह्मसाक्षात्कारादूर्ध्वं देहेन्द्रियव्यवहारवशात्संभावितस्य पापस्याश्लेषः श्रूयते--- "तद्यथा पुष्करपलाश आपो न श्लिष्यन्त एवमेवंविदि पापं कर्म न श्लिष्यते " इति। साक्षात्कारात्पूर्वं त्विहजन्मनि जन्मान्तरेषु च संचितस्य पापसंघस्य विनाशः श्रूयते--- "तद्यथेषीकातूलमग्नौ प्रोतं च प्रदूयेतैवं हास्य सर्वे पाप्मानः प्रदूयन्ते " इति। नाभुक्तमित्यादिशास्त्रं त सगुणनिर्गुणब्रह्मज्ञानरहितविषयम्। तस्मान्नास्ति ज्ञानिनः पापलेपः " इति।

पुण्यराहित्यं च तत्रैव+ चिन्तितम्---
"पुण्येन लिप्यते नो वा लिप्यतेऽसौ श्रुतत्वतः।
न हि श्रौतेन पुण्येन श्रौतं ज्ञानं विरुध्यते॥
अलेपो वस्तुसामार्थ्यात्समानः पुण्यपापयोः।
श्रुतं पुण्यं पापतया तरणं च समं श्रुतम्॥
मा भूत्पापलेपः पुण्यलेपस्तु विद्यते। पुणयस्य श्रौतत्वेन श्रौतब्रह्मज्ञानेन सह विरोधा-भावादिति प्राप्ते ब्रूम : — अकर्ताऽऽत्मा वस्तुसामर्थ्यात्पापवत्पुण्येनापि न लिप्यते। सगुणज्ञानिनस्तूपासनव्यतिरिक्तं काम्यं पुण्यं पापवदधमजन्मदेहहेतुत्वात्पापसममेवेति
___________________________________________________
* तदधिगम उत्तरपूर्वाधयोरश्लेषविनाशौ तव्द्यपदेशात्--- अ॰ ४ पा॰ १ अ॰ ९ सू॰ १३। + इतरस्याप्येवमसंश्लेषः पाते तु----- अ॰ ४ पा॰ १ अ॰ १० सू॰ १४।
_____________________________________________________
१ ग. पापरहितत्वं। २ ग. घ. ०ति पा ०। ३ ग. ०णब्रह्मवि ०। ४ ०पमे ०।

[[657]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
मत्वा पापत्वेनैव दहरविद्यावाक्यशेषे श्रुतिः परामृशति--- "सर्वे पाप्मानोऽतो निवर्तन्ते " इति। अस्यायमर्थः। सुकृतं दुष्कृतं तत्फलं च पूर्ववाक्ये यद्यदनुक्रान्तं ते सर्वे पाप्मानोऽस्मादुपासकान्निवर्तन्ते। किंच--- "उभे ह्येवैष एते तरति " इति श्रुतिः पुण्यपापयोरुभयोर्ज्ञानिना तरणं सममेव ब्रूते। तस्मात्पापवत्पुण्येनापि न लिप्यते "।

प्रारब्धयोरविनाशस्तत्रैव* चिन्तित: —
"आरब्धे नश्यतो नो वा संचिते इव नश्यतः।
उभयत्राप्यकर्तृत्वं तद्बाधः सदृशः खलु॥
आदेहपातं संसारश्रुतेरनुभवादपि।
इषुचक्रादिदृष्टान्तान्नैवाऽऽरब्धे विनश्यतः॥
ज्ञानात्पूर्वं संचिते पुण्यपापे द्विविधे। आरब्धे अनारब्धे च। तयोरकर्तृत्वमात्मनः समानं तद्बाधश्च समः। ततोऽनारब्धवदारब्धयोरपि ज्ञानोदयसमय एव विनाश इति प्राप्ते ब्रूम: — श्रुत्यनुभवयुक्तिभ्य आरब्धयोरविनाशो गम्यते "तस्य तावदेव चिरं यावन्न विमोक्ष्येऽथ संपत्स्ये " इति श्रुतेः। अस्यायमर्थः। तस्य तत्त्वविदो मुक्तिर्विलम्बमानाऽपि नात्यन्तं विलम्बते। किंतु गर्भाधानकाले क्लृप्तस्याऽऽयुषः क्षयाभावेन यावद्देहः प्राणैर्न विमोक्ष्यते तावदेव विलम्बते। अथ देहप्राणवियोगे सति ब्रह्म संपद्यत इति। यथाऽनया श्रुत्या तत्त्वविदोऽप्यादेहान्तं संसारोऽङ्गीकृतस्तथा विद्वदनुभवोऽप्यस्मिन्नर्थे स्फुटः। युक्तिश्चोच्यते। यथा लोके तूणनिष्ठेषु बाणेषु धानुष्कस्य स्वीकारपरित्यागयोः स्वातन्त्र्येऽपि मुक्ते बाणे स्वातन्त्र्यं न दृश्यते। स तु बाणो वेगे क्षीणे स्वयं पतति। एवं कुलालचक्रभ्रमणमुदाहर्तव्यम्। तथा दार्ष्टान्तिके ब्रह्मज्ञानस्याप्यनारब्धकर्मनाशकत्वे स्वातन्त्र्यमस्तु न त्वारब्धे कर्मणि। आरब्धस्य प्रवृत्तफलत्वात्। यद्येतैः श्रुत्यादिभिरारब्ध
स्थितिर्नाभ्युपगम्येत तदोपदेष्टुरभावाद्विद्यासंप्रदाय उच्छिद्येत। न तावदविद्वानुपदेष्टेति वक्तुं शक्यम्। विद्वांस्तु ज्ञानसमय एव मुच्यत इति को नामोपदेष्टा संभवति। तस्मान्नाऽऽरब्धयोर्नाशः "।

नित्यकर्मणो नाशाभावस्तत्रैव+ चिन्तित: —
"नश्येन्नो वाऽग्निहोत्रादि नित्यं कर्म विनश्यति।
यतोऽयं वस्तुमहिमा न क्वचित्प्रतिहन्यते॥
______________________________________________________
* अनाब्धकार्ये एव तु पूर्वे तदवधे: — अ॰ ४ पा॰ १ अ॰ ११ सू॰ १५। + अग्निहोत्रादि तु तत्कार्यायैव तद्दर्शनात्--- अ॰ ४ पा॰ १ अ॰ १२ सू॰ १६।
______________________________________________________
१ घ. ०देहपातं सं ०। २ क. ग. ङ. ०न्तिकब्र ०। ३ क. ग. घ. ङ. ०र्मसु ना ०। ४ ख. ०र्मणां ना ०।
८३

[[658]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

अनुषक्तफलांशस्य नाशेऽप्यन्यो न नश्यति।
विद्यायामुपयुक्तत्वाद्भाव्यश्लेषस्तु काम्यवत्॥
ज्ञानात्पूर्वमिह जन्मनि जन्मान्तरे वाऽनुष्ठितं यदग्निहोत्रादि नित्यं कर्म तस्यापि काम्यकर्मवदकर्त्रात्मवस्तुबोधमहिम्ना नाशोऽभ्युपेय इति प्राप्ते ब्रूम: — द्वावंशौ नित्यकर्मण एकोंऽशः प्राधान्येन चित्तशुद्धिप्रदः। अपरोंऽशोऽनुषङ्गेण स्वर्गागिफलप्रदः। तस्य नाशोऽस्तु नाम। चित्तशुद्धिप्रदस्य तु विद्यायामुपयुक्तत्वान्न नाशो वर्णयितुं शक्यः। न हि लोके भोगेनोपक्षीणं व्रीह्यादिकं नष्टं म न्यते। यत्तु ज्ञानादूर्ध्वं नित्यं कर्म तस्य काम्यवदश्लेषः "।

अङ्गावबद्धोपास्तिरहितस्यापि नित्यकर्मणो विद्यायामुपयुक्तत्वं तत्रैव* चिन्तिम्--
किमङ्गोपास्तिसंयुक्तमेव विद्योपयोग्युत।
केवलं च प्रशस्तत्वात्सोपास्त्येवोपयुज्यते॥
केवलं वीर्यवद्विद्यासंयुक्तं वीर्यवत्तरम्।
इति श्रुतेस्तारतम्यादुभयं ज्ञानसाधनम्॥

विद्यासाधनं नित्यं कर्म द्विविधं संभाव्यते। अङ्गावबद्धोपास्तिसहितं तद्रहितं च। तत्र सोपासनस्य कर्मणः प्रशस्तत्वात्तदेव विद्यासाधनं न तूपास्तिरहितमिति प्राप्तेब्रूम: — "यदेव विद्यया करोति तदेव वीर्यवत्तरं भवति " इति श्रुतिः सोपासनस्य कर्मणोऽतिशयेन वीर्यमस्तीति वदन्ती निरुपासनस्यापि वीर्यमात्रमभ्यनुजानाति। अन्यथा तरप्प्रत्ययानुपपत्तेः। तस्मात्सोपासननिरुपासनयोस्तारतम्येन विद्यासाधनत्वम् "।

ज्ञानिनो मुक्तिनियमस्तृतीयाध्यायस्य तृतीयपादे+ चिन्तित: —
"ब्रह्मतत्त्वविदो मुक्तिः पाक्षिकी नियताऽथवा।
पाक्षिक्यपान्तरतमःप्रभृतेर्जन्मवर्णनात्॥
नानादेहोपभोक्तव्यमीशोपास्तिफलं बुधाः।
भुक्त्वाऽधिकारपुरुषा मुच्यन्ते नियता ततः॥
पुराणेषु----वेदप्रवर्तक आचार्योऽपान्तरतमा विष्णोराज्ञया द्वापारान्ते कृष्णाद्वैपायनरूपेण शरीरान्तरं जग्राहेति स्मर्यते। तथा सनत्कुमारः स्कन्दरूपेणैव पार्वतीपरमेश्वराभ्यामजायत। एवमन्येऽपि वसिष्ठादयस्तत्त्वज्ञानिन एव सन्तस्तत्र तत्र शापाद्वा वराद्वा स्वेच्छया वा शरीरान्तराणि जगृहुरितिस्मरणान्मुक्तिस्तत्त्वविदां पाक्षि-
_____________________________________________________
* यदेव विद्ययेति हि----अ॰ ४ पा॰ १ अ॰ १३ सू॰ १८। + यावदधिकार-मवस्थितिराधिकारिकाणाम्----अ॰ ३ पा॰ ३ अ॰ १९ सू॰ ३२।
_____________________________________________________
१ ग. घ. मन्यन्ते। २ ग. घ. ०न्मदर्शना०। ३ घ. ०भोक्तृत्वमी०।

[[659]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
कीति प्राप्ते ब्रूम: — य एते त्वयोदाहृताः पुरुषास्ते सर्वे जगन्निर्वाहकारिणः। ते च पूर्वस्मिन्कल्पे महता तपसा परमेश्वरमुपास्यास्मिन्कल्पे नानादेहोपभोग्यमधिकारपदं लेभिरे। क्षीणे च प्रारब्धे कर्मणि मोक्ष्यन्ते। तथाऽनारब्धकर्मणां तत्त्वज्ञानेन दाहस्य निवारयितुमशक्यत्वात्तत्वविदो मुक्तिर्नियतैव "।

एतस्यार्थस्याऽऽक्षेपसमाधानरूपा चिन्त चतुर्थाध्यायस्य* प्रथमपादे कृता-----
"बहुजन्मप्रदारब्धयुक्तानां नास्त्युतास्ति मुक्।
विद्यालोपे कृतं कर्म फलदं तेन नास्ति मुक्॥
आरब्धं भोजयेदेव न तु विद्यां विलोपयेत्।
सुप्तबुद्धवदश्लेषतादवस्थ्यात्कुतो न मुक्॥
अधिकारिपुरुषाणां मुक्तिर्नास्ति प्रारब्धभोगाय बहुषु स्वीकृतेषु तत्र पुर्वार्जितविद्यायां लुप्तायां यत्कर्म क्रियते तस्य फलप्रदत्वे सत्युत्तरोत्तरजन्मपरम्पराया अवश्यंभावित्वादिति प्राप्ते ब्रूम: — आरब्धं कर्म स्वफले सुखदुःखे भोजयेत्। तदर्थमेव प्रवृत्तत्वात्। न हि विद्याविलोपार्थं किंचित्कर्म पूर्वमनुष्ठितम्। येन कर्मवशाद्विद्यालोप आशङ्क्येत। न च मरणव्यवधानमात्रेण विद्यालोपः सुषुप्तिव्यवधाने तल्लोपादर्शनात्। अतो विद्यायामवस्थितायां बहुजन्मभिरपि क्रियमाणैः कर्मभिरश्लेषादस्त्यधिकारिणां मुक्तिः "।
यद्यप्येतद्गुणोपसंहारे निर्णीतं तथाऽपि तस्यैवाऽऽक्षेपसमाधाने इत्यनवद्यम्।
अनुवाकार्थमुपसंहरति----
इत्यु॑प॒निष॑त्॥
इति कृष्णयजुर्वेदीयतैत्तिरीयारण्यकेऽष्टमप्रपाठके
नवमोऽनुवाकः समाप्तः॥ ९॥
ब्र॒ह्म॒विदि॒दमेक॑वि ꣳशतिरन्ना॒दन्न॑रस॒मयात्प्राणो व्यानोऽपान
आका॑शः पृथि॒वी पुच्छ॒ ꣳ षड्वि॑ꣳशतिः प्रा॒णं यजु॑र्ऋक्सा-
माऽऽदे॑शोऽथर्वाङ्गिरसः पुच्छं॒ द्वावि॑ꣳति॒र्यतः॒ श्र॑द्धर्तꣳ सत्यं
यो॑गो महोऽष्टाद॑श वि॒ज्ञानं॒ प्रियं॒ मोदः प्रमोद आन॑न्दो ब्रह्म
_____________________________________________________
* भोगेन त्वितरे क्षपयित्वा संपद्यते--अ॰ ४ पा॰ १ अ॰ १४ सू॰ १९।
_____________________________________________________
१ ख. तत्पूर्वा०। २ ख. घ. ०द्यालो०। ३ क. ग. घ. ङ. ०हुभि०। ४ ग. ०दमय-
मिदमे०।

[[660]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
पुच्छं॒ द्वावि॑ ꣳशति॒रस॑न्नेवा॒ष्टावि॑ ꣳशति॒रस॒त्षोड॑श भी॒षाऽस्मादे॒कपञ्चाशद्यतः॒ कुत॒श्चैका॑दश*।

स॒ह ना॑ववतु। स॒ह नौ॑ भुनक्तु। स॒ह वी॒र्य॑ करवावहै।
ते॒जस्वि ना॒वधीतमस्तु॒ मा वि॑द्विषा॒वहै॑॥
ॐ शान्तिः॒ शान्तिः॒ शान्तिः॑।
हरिः॑ ॐ।
इति कृष्णयजुर्वेदीयतैत्तिरीयारतैत्तिरीयारण्यकेऽष्ट-
मोऽध्यायः समाप्तः॥ ८॥
ब्रह्मविदाप्नोति परमित्यादि य एवं वेदेत्यान्तेन ग्रन्थेन या प्रतिपादिता सेयमितिशब्देन परामृश्यते। सा चोपनिषद्रहस्यविद्या। उपनिषण्णमस्यां परं श्रेय इति व्युत्पत्तेः। तादृशी विद्याऽभिहितेति शेषः॥

इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्यारण्यप-रमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये वारुण्यपरनामधेयसांहित्यामुनिषदि ब्रह्मवल्लयाख्यो द्वितीयोऽनुवाकः॥ २॥
*समाप्तोऽयमष्टमः प्रपाठकः।
----------
_____________________________________________________
* ग. पुस्तक एतदग्रे-- "ब्रह्मविद्य एवं वेदेत्युपनिषत् " इत्यधिकम्। + अत्राप्यध्यायपरिसमाप्तिर्वैदिकमतानुसरणेनैव। भाष्यकारमतेन तु भृगुर्वै वारुणिरित्यारभ्य "इत्युपनिषत्" इत्यन्तोऽस्यैव प्रपाठकस्य तृतीयोऽनुवाकोऽस्त्यतो भाष्यकाराणां मतेन "अम्भस्य पारे " इत्यादिर्नारायणोपनिषदेव नवमप्रपाठकरूपा। तेषां मतेनाऽऽरण्यकस्य नव प्रपाठका एवेत्यूहनीयं विपश्चिद्भिः। *अत्र भाष्यकारमतेन प्रपाठकसमाप्तिर्नास्तीत्युल्लेख उपरिगतटिप्पणे कृतः स तत्र ज्ञातव्यः।
_____________________________________________________
१ ग. ०स्मान्मानुषो म॑नुष्यगन्धर्वाणां देवगन्धर्वाणां पितृणां चिरलोकलो-कानामाजानजानां कर्मदेवानां॒ देवाना॒मिन्द्रि॑स्य बृहस्पतेः प्रजापतेर्ब्रह्मणः स यश्च॑ संक्रा॒मत्येक०। २ ग. ०तः कुत॑श्चनैका॑ ०।

[[661]]

* अथ तैत्तिरीयारण्यके नवमप्रपाठकस्याऽऽरम्भः।
_______________
तत्र प्रथमोऽनुवाकः
______
ह॒रिः॒ ॐ।
स॒ह ना॑ववतु। स॒ह नौ॑ भुनक्तु। सह॒ वी॒र्यं॑ कर-
वावहै। ते॒ज॒स्वि ना॒वधी॑तमस्तु॒ मा वि॑द्विषा॒वहै॑॥
ॐ शान्तिः॒ शान्तिः॒ शान्तिः॑।
भृ॒गु॒र्वै वा॑रुणिः। वरु॑णं॒ पित॑र॒मुप॑ससार। अधी॑हि भगवो॒ ब्रह्मेति॑।

द्वितायानुवाके ब्रह्मविद्या निरूपिता। अथ तृतीयानुवाके तत्साधनानि निरूप्यन्ते। यद्यपि सांहित्युपनिषदि बहिरङ्गसाधनानि कर्माण्युपासनानि चाभिहितानि तथाऽपि विचाररूपमन्तरङ्गसाधनं नोक्तमिति तदत्राभिधीयते। तस्मिन्नभिहिते तदङ्गानि मननादीन्यप्यभिहितानि भविष्यन्ति। तत्राऽऽदौ विद्यास्तुत्यर्थमुपाख्यानमाह---भृगुरित्यादिना। अस्ति कश्चिन्महर्षिर्भृगुर्नाम गोत्रप्रवर्तकः। वैशब्देन मन्त्रब्राह्मणगता तत्प्रसिद्धिः स्मर्यते। "भृगूणां त्वाऽङ्गिरसां व्रतपते व्रतेनाऽऽदधामि " इति "भृग्वङ्गिरसामादध्यात् " इति हि मन्त्रब्राह्मणे आम्नायेते। स च भृगुर्वरुणस्य पुत्रः पितरं वरुणं गुरुत्वेनोपसन्नवान्। गुरूपसत्तिश्च श्रुत्यन्तरेऽभिहिता---"तद्विज्ञानार्थं स गुरुमेवाभिगच्छेत् " इति। अधीहीत्यादिर्गुरूपसत्तिमन्त्रः। हे भगवो भगवन्पूज्यस्वरूप गुरो ब्रह्माधीहि अधिकं स्मर चित्तेन स्मृत्वोपदिशेत्यर्थः।

ईदृशानामुपाख्यानानां विद्यास्तुत्यर्थत्वं तृतीयाध्ययस्य चतुर्थपादे+ चिन्तितम्---
"पारिप्लवार्थंमाख्यानं किंवा विद्यास्तुतिः स्तुतेः।
ज्यायोऽनुष्ठानशेषत्वं तेन पारिप्लवार्थता॥
मनुर्वैवस्वतो राजेत्येवं तत्र विशेषणात्।
अत्र विद्यैकवाक्यत्वभावाद्विद्यास्तुतिर्भवेत्॥

"अथ ह याज्ञवल्क्यस्य द्वे भार्ये बभूवतुः " "जनको ह वैदेह आसांचक्रे " इत्या--
_____________________________________________________
* भाष्यकारमतेनायं नवमप्रपाठको नास्ति किं त्वष्टमस्यैवायं तृतीयोऽनुवाक इतीदमप्यूह्यं गतपृष्टोल्लिखितटिप्पणात्। + पारिप्लवार्था इति चेन्न विशेषितत्वात्--अ॰ ३ पा॰ ४३ अ॰ ४ सू॰ २३।
______________________________________________________
१ क. ख. ङ. ०हित्यामुप०। २ क. ख. ङ. ०न्यर्थादभि०। ३ क. ख. ङ. भवन्ति। ४ घ. ०भानाद्वि०। ५ ख. ०थ या०।

[[662]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
दिकमुपनिषदि श्रूयमाणमाख्यानं पारिप्लवार्थं भवितुमर्हति। अश्वमेधयागे रात्रिषु राजानं सकुटुम्बमुपवेश्य तस्याग्रे वैदिकान्युपाख्यानान्यन्यानि पुण्यान्यध्वर्युणा वक्तव्यानि। तदिदं पारिप्लवाख्यं कर्म "पारिप्लवमाचक्षीत" इतिवाक्येन विहितम्। तदर्थत्वे सत्यौपनिषदाख्यानान्यनुष्ठानायोपज्येरन्। ज्यायोऽनुष्ठानं विद्यास्तुतेस्तस्मात्पारिप्लवार्थमिति प्राप्ते ब्रूम: — प्रथमेऽहनि मनुर्वैवस्वतो राजा द्वितीयेऽहनि यमो वैवस्वतो राजेत्येवमा-द्याख्यानानां पारिप्लवार्थानां विशेषितत्वादौपनिषदानामाख्यानानां तच्छेषत्वं न संभवति। संनिहितविद्यास्तावकत्वे तु विद्यावाक्यैरेकवाक्यता लभ्यते। तस्माद्विद्यास्तावकमाख्यानम् "।

ब्रह्मबोधद्वारोपदेशं दर्शयति---
तस्मा॑ ए॒तत्प्रो॑वाच। अन्नं॑ प्रा॒णं
चक्षुः॒ श्रोत्रं॒ मनो॒ वाच॒मिति॑, इति।
तस्मै समन्त्रकमुपसन्नाय भृगव एतदन्नादिकं बोधद्वारमुक्तवान्। अन्नम-यप्राणमयमनोमयानां कोशानामुपादानकारणान्यन्नप्राणमनांसि चक्षुःश्रोत्रवाचोऽपि मनोवद्द्वारभूताः। इतिशब्दोऽनुक्तानां त्वगादिज्ञानेन्द्रियाणां पाणिपादादिकर्मेन्द्रियाणां च प्रदर्शनार्थः। शाखाग्रे चन्द्र इत्यत्र यथा चन्द्रदर्शने समीपवर्तिनी वृक्षशाखा लक्षकत्वेन द्वारं तथा गुहाहितब्रह्मदर्शने तदुपलक्षकाण्यन्नप्राणादीनि द्वाराणि। तद्द्वारत्वं च बृहदारण्यके विस्पष्टमाम्नातम्---"प्राणस्य प्राणमुत चक्षुषश्चक्षुरुत श्रोत्रस्य श्रोत्रमुतान्नस्यान्नं मनसो ये मनो विदुः। ते निचिक्युर्ब्रह्म पुराणमग्र्यम् " इति। प्राणादिकल्पनाधिष्ठानतया प्राणादिरूपं ब्रह्म प्राणादिद्वारेण वेदितुं सुशकम्। अहंबुद्धिग-म्येष्वन्नप्राणादिषु मध्ये ब्रह्मान्वेषणीयमित्यभिप्रायः।

त ꣳ हो॑वाच। यतो॒ वा इ॒मानि॒ भूता॑नि॒
जाय॑न्ते। येन॒ जाता॑नि॒ जीव॑न्ति। यत्प्रय॑न्त्य॒-
भिसंवि॑शन्ति। तद्विजि॑ज्ञासस्व। तद्ब्रह्मेति॑।
अथ ब्रह्मलक्षणस्य तद्बोधहेतोर्विचारस्य चोपदेशं दर्शयति-- त ꣳ हेत्या-
दिना। द्वारं श्रुत्वा तदवबोधायात्यन्तमुत्सुकं तं भृगुवेक्ष्याऽऽप्तत्वातिशयेन तदीयं प्रश्नं विना स्वयमेव वरुणः पुनरप्युवाच। हशब्द औत्सुक्यप्रसिद्धिद्योतनार्थः। इमान्याकाशादीनि पञ्च महाभूतानि भौतिकदेहोपेता हिरण्यगर्भादिस्त-
______________________________________________________
१ ग. घ. ०वानां। २ ग. घ. ०क्यैक०। ३ क. ख. ङ. ०त्वाऽव०। ४ क. ख. घ. ङ. ०दीयप्र०।

[[663]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
म्बान्ताः सर्वे प्राणिनश्च यतो वस्तुनो जायन्ते। वैशब्दः "स इमाल्लोकानसृजत " इत्यादिश्रुत्यन्तरप्रसिद्धिद्योतनार्थः। उत्पन्नानि च भूतानि येन वस्तुना जीवन्ति स्थितिं लभन्ते। प्रयन्ति नाशं प्रतिपद्यमानानि भूतानि यद्वस्त्वभिसंविशन्ति साकल्येन प्रविशन्ति, यथा फेनतरङ्गबुद्बुदादीनामुत्पत्तिस्थितिलयाः समुद्रे भवन्ति तद्वत्, जगदुत्पत्तिस्थितलयकारणं वस्तु विचारय, तदेव वस्तु त्वया पृष्टं ब्रह्म। इतिशब्द उत्तरसमाप्त्यर्थः।

विचारकर्तव्यता च प्रथमाध्यायस्य प्रथमपादे* चिन्तिता---
"अविचार्यं विचार्यं वा ब्रह्माध्यासानिरूपणात्।
असंदेहाफलत्वाभ्यां न विचारं तदर्हति॥
अध्यासोऽहंबुद्धिसिद्धोऽसङ्गं ब्रह्म श्रुतीरितम्।
संदेहान्मुक्तिभावाच्च विचार्यं ब्रह्म वेदतः " इति॥

"आत्मा वा अरे द्रष्टव्यः श्रोतव्यः " [बृह॰ २। ४। ५। ] इत्यत्राऽऽत्मदर्शनं
फलमुद्दिश्य तत्साधनत्वेन श्रवणं विधीयते। श्रवणं नाम वेदान्तवाक्यानां ब्रह्मणि तात्पर्यं निर्णेतुमनुकूलो न्यायविचारः। तदेतद्विचारविधायकं वाक्यं विषयः। न चायं विषयः श्लोकेन संगृहीतः। संदेहसंग्रहेणैवार्थात्तत्संग्रहप्रतीतेः। ब्रह्मविचारात्मकन्यायनिर्णायकं शास्त्रमनारभ्यमारभ्यं वेति संदेहः। पूर्वोत्तरपक्षयुक्तिद्वयं सर्वत्र संदेहे बीजमुन्नेयम्। तत्रानारभ्यमिति तावत्प्राप्तम्। विषयप्रयोजनयोरभावात्। संदिग्धं हि विचारस्य विषयो भवति। ब्रह्म त्वसंदिग्धम्। तथा हि तत्किं ब्रह्माकारेण संदिह्यत आत्माकारेण वा। नाऽऽद्यः। "सत्यं ज्ञानमनन्तं ब्रह्म " [तैत्ति॰ २। १। १। ] इत्यादिवाक्येन ब्रह्माकारस्य निश्चयात्। न द्वितीयः। अहंप्रत्ययेनाऽऽकारस्यापि निश्चयात्। अध्यस्तात्मविषयत्वेन भ्रान्तोऽहंप्रत्यय इति चेन्न, अध्यासानिरूपणात्। तमःप्रकाशवद्विरूद्धस्वभावयोर्जडाजडयोर्देहात्मनोः शुक्तिकारजतवदन्योन्यतादात्म्याध्यासो न निरूपयितुं शक्यते। तस्मादभ्रान्ताभ्यां श्रुत्यहंप्रत्ययाभ्यां निश्चितस्यासंदिग्धत्वान्न विचारस्य विषयोऽस्ति। नापि प्रयोजनं पश्यामः। उत्तप्रकारेण ब्रह्मात्मनि निश्चितेऽपि मुक्त्यदर्शनात्। तस्माद्ब्रह्म न विचारमर्हतीति शास्त्रमनारम्भणीयमिति पूर्वपक्षः। अत्रोच्यते---शास्त्रमा-
रम्भणीयं विषयप्रयोजनसद्भावात्। श्रुत्यहंप्रत्यययोर्विप्रतिपत्त्या संदिग्धं ब्रह्मात्मवस्तु। "अयमात्मा ब्रह्म " [बृह॰ २। ५। १९। ] इति श्रुतिरसङ्गं ब्रह्माऽऽत्मत्वेनोपदिशति। अहं मनुष्या इत्याद्यहंबुद्धिर्देहादितादात्म्याध्यासेनाऽऽत्मानं गृह्णाति। अध्यासस्य च दुर्निरूपत्वमलंकाराय।
______________________________________________________
* अथातो ब्रह्मजिज्ञासा---अ॰ १ पा॰ १ अ॰ १ सू॰ १।

[[664]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
तस्मात्संदिग्धं वस्तु विषयः। तन्निश्चयेन च मुक्तिलक्षणं प्रयोजनं श्रुत्या विद्वदनुभवेन च प्रसिद्धम्। तस्माद्वेदान्तवाक्यविचारमुखेन(ण) ब्रह्मणो विचारार्हत्वाच्छास्त्रमारम्भणीयमिति सिद्धान्तः।

विचारो हि लक्षणप्रमाणाभ्यां वस्तुतत्त्वनिर्णयावधिकः। लक्षणं च तत्रैव* चिन्तितम्---
"लक्षणं ब्रह्मणो नास्ति किंवाऽस्ति न हि विद्यते।
जन्मादेरन्यनिष्ठत्वात्सत्यादेश्चाप्रसिद्धितः॥
ब्रह्मनिष्ठं कारणत्वं स्याल्लक्ष्म स्रग्भुजंगवत्।
लौकिकान्येव सत्यादीन्यखण्डं लक्षयन्ति हि॥

"यतो वा इमानि भूतानि जायन्ते। येन जातानि जीवन्ति। यत्प्रयन्त्यभि-
संविशन्ति। तद्विजिज्ञासस्व। तद्ब्रह्मेति " [तैत्ति॰ ३। १। १। ] इति। "सत्यं ज्ञानमनन्तं ब्रह्म " [तैत्ति॰ २। १। १। ] इति च वाक्यद्वयं विषयः। प्रयन्ति म्रियामाणानीत्यर्थः। अत्र श्रूयमानं ब्रह्मलक्षणं घटते वेति संशये न घटते। तथा हि किं जन्मादिकं ब्रह्मलक्षणमुत सत्यादिकम्। नाऽऽद्यः। तस्य जगन्निष्ठत्वेन ब्रह्मसंबन्धाभावात्। द्वितीयेऽपि लोकप्रसिद्धसत्यज्ञानादिस्वीकारे भिन्नार्थत्वादखण्डं ब्रह्म न सिध्येत्। अप्रसिद्धस्य तु सत्यादेर्लक्षणत्वमयुक्तम्। तस्मात्तटस्थलक्षणं स्वरूपलक्षणं च न विद्यते। अत्रोच्यते---जन्मादेरन्यनिष्ठत्वेऽपि तत्कारणत्वं ब्रह्मणि कल्पनया संबद्धं तटस्थलक्षणं भविष्यति। यो भुजंगः सा स्रगितिवत्। यज्जगत्करणं तद्ब्रह्मेति कल्पितेनापि वस्तुनो लक्षयितुं शक्यत्वात्। भिन्नार्थानामपि पितृसुतभ्रातृजामात्रादिशब्दानामेकदेवदत्तपर्यवसायित्वे यथा न विरोधः, तथा लोकसिद्धभिन्नार्थवाचिसत्यादिशब्दानामखण्डब्रह्मपर्यवसायित्वे स्वरूपलक्षणसि-
द्धिरित्युभयमुपपन्नम् "।

तल्लक्षणोपपादनाय वेदकर्तृत्वं तत्रैव+ चिन्तितम्---
"न कर्तृ ब्रह्म वेदस्य किंवा कर्तृ न कर्तृ तत्।
विरूप नित्यया वाचेत्येवं नित्यत्ववर्णनात्॥
कर्तृनिःश्वसिताद्युक्तेर्नित्यत्वं पूर्वसाम्यतः।
सर्वावभासिवेदस्य कर्तृत्वात्सर्वविद्भवेत्॥
______________________________________________________
* जन्माद्यस्य यत: — अ॰ १ पा॰ १ अ॰ २ सू॰ २। + शास्त्रयोनित्वात्---अ॰ १ पा॰ १ अ॰ ३ सू॰ ३ वर्णकम् १।
___________________________________________________
१ क. ख. ङ. सिद्धम्। २ घ. ङ. ०ति वा०। ३ ख. ०शयो न ४ क. ग. घ. ङ. ०स्य स०।

[[665]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
"अस्य महतो भूतस्य निःश्वसितमेताद्यद्दग्वेदो यजुर्वेदः सामवेदः " (बृह॰ २। ४। १० ) इति वाक्यं विषयः। यदृग्वेदादिकमस्ति तदेव तस्य नित्यसिद्धस्य ब्रह्मणो निःश्वास इवाप्रयत्नेन सिद्धमित्यर्थः। ब्रह्म वेदं न करोति वेति संदेहः। न करोति, वेदस्य नित्यत्वात्। वाचा विरूप नित्ययेत्येतस्मिन्मन्त्रे निरूपेति देवतां संबोध्य नित्यया वाचा स्तुतिं प्रेरयेत्येवं प्रार्थ्यते। नित्या वागृगादिवेद एव।
"अनादिनिधना नित्य वागुत्सृष्टा स्वयंभुवा।
आदौ वेदमयी दिव्या यतः सर्वाः प्रवृत्तयः " इति स्मृतेः।
अतो न वेदकर्तृ ब्रह्मेति प्राप्ते ब्रूम: — ब्रह्म वेदस्य कर्तृ भवितुमर्हति। कुतः। निःश्वसितन्यायेनाप्रयत्नोत्पत्त्यवगमात्। "तस्माद्यज्ञात्सर्वहुत ऋचः सामानि जज्ञिरे " इति सर्वैर्यज्ञैर्हूयमानाद्यज्ञशब्दवाच्याद्ब्रह्मणो विस्पष्टमेव वेदोत्पत्तिश्रवणाच्च। अप्रयत्नोत्पत्त्यैवार्थं बुद्ध्वा रचितैः कालिदासादिवाक्यैर्वैलक्षण्यापौरुषेयत्वम्। प्रतिसर्गं पूर्वसाम्येनोत्पत्तेः प्रवाहरूपेण नित्यता। सर्वजगव्द्यवस्थावभासिवेदकर्तृत्वनिरूपणेन ब्रह्मणः सर्वज्ञत्वं निरूपितं भवति"।

लक्षणमुपपाद्याऽऽगमव्यवस्थापनं तत्रैव* ,चिन्तितम्---
"अस्त्यन्यमेयताऽप्यस्य किंवा वेदैकमेयता।
घटवत्सिद्धवस्तुत्वाद्ब्रह्मान्येनापि मीयते॥
रूपलिङ्गादिराहित्यान्नास्य मान्तरयोग्यता।
तं त्वौपनिषदेत्यादौ प्रोक्ता वेदैकमेयता॥
"तं त्वौपनिषदं पुरुषं पृच्छामि " इति शाकल्पं प्रति याज्ञवल्क्येनोक्ते वाक्ये परब्रह्मरूपस्य पुरुषस्योपनिषद्वेद्यत्वं प्रतीयते। तद्वाक्यं विषयः। तत्र ब्रह्मणः प्रत्यक्षादिगम्यत्वमस्ति नवेति संशयः। पूर्वपक्षस्तु विस्पष्टः। रूपर-साद्यभावान्नेन्द्रिययोग्यता। लिङ्गसादृश्यादिराहित्याच्च नानुमानोपमानादियोग्यता। उपनिषत्स्वेवाधिगम्यत इति व्युत्पत्त्या "नावेदविन्मनुते तं बृहन्तम् " इत्यन्यनिषेधश्रुत्या च वेदैकमेयत्वम्। भाष्यकारैर्जन्मादिसूत्रे----"श्रुत्यादयोऽनुभवादयश्च यथासंभवमिह प्रमाणम्" इत्यन्यमेयत्वमङ्गीकृतमिति चेत्। बाढम्। प्रथमतः श्रुत्यैव प्रमिते ब्रह्मणि पश्चादनुवादरूपेणानुमानानुभवयोरङ्गीकारात्। अतो वेदैकमेयं ब्रह्म "।
___________________________________________________
* अ॰ १ पा॰ १ अ॰ ३ सू॰ ३ द्वितीयं वर्णकम्।
___________________________________________________
१ ग. समशयः। २ क. घ. घ. ङ. ०येत्यस्मि०। ३ घ. ततः। ४ ख. ०त्पत्तौ चार्थं। ५ घ. विचारितम्। ६ घ. ०सादिराहित्यान्ने०।
८४

[[666]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

वेदस्य तु ब्रह्मप्रमाणत्वं तत्रैव* चिन्तितम्---
"वेदान्ताः कर्तृदेवादिपरा ब्रह्मपरा उत।
अनुष्ठानोपयोगित्वात्कर्त्रादिप्रतिपादकाः॥
भिन्नप्रकरणाल्लिङ्गषट्काच्च ब्रह्मबोधकाः।
सति प्रयोजनेऽनर्थहानेऽनुष्ठानतोऽत्र किम्॥

स्पष्टौ विषयसंदेहौ। जीवप्रकाशकवाक्यानि कर्तृपराणि ब्रह्मप्राकाशवाक्यानि देवतापराणि सृष्टिप्रकाशकवाक्यानि साधनपराणि। तथा सति वेदान्तानामनुष्ठानोपयोगित्वं भविष्यति। ब्रह्मपरत्वे त्वनुष्ठानासंभवान्निष्प्रयोजनत्वं स्यात्। तस्माद्वेदान्ताः कर्तृदेवतासाधनप्रतिपादकाः। अत्रोच्यते---ब्रह्मपरा वेदान्ताः। कुतः। भिन्नप्रकरणपठितानां तेषां कर्त्रादिप्रतिपदकतया कर्मशेषत्वासंभवात्तात्पर्यनिश्चयहेतुलिङ्गषट्केन ब्रह्मपरत्वसंभवाच्च "।
लिङ्गषट्कं च पूर्वाचार्यैर्निरूपितम्---
"उपक्रमोपसंहारावभ्यासोऽपूर्वता फलम्।
अर्थवादोपपत्ती च लिङ्गं तात्पर्यनिश्चये " इति।

"सदेव सोम्येदमग्र आसीत् " इत्युपक्रमः। " ऐतदात्प्यमिदं सर्वं तत्सत्यं स आत्मा तत्त्वमसि " इत्युपसंहारः। तयोर्ब्रह्मविषयत्वेनैकरूप्यमेकं लिङ्गम्। असकृत्तत्त्वमसीत्युक्तिरभ्यासः। मानान्तरानवगम्यत्वमपूर्वत्वम्। एकविज्ञा-
नेन सर्वविज्ञानं फलम्। सृष्टिस्थितिप्रलयप्रवेशनियमनानि पञ्चार्थवादाः। मृदादिदृष्टान्ता उपपत्तयः। एतैर्लिङ्गैर्ब्रह्मपरत्वं निश्चेयम्। न चानुष्ठानमन्तरेण प्रयोजनाभावः। नायं सर्प इत्यादाविव बोधादनर्थनिवृत्तेः संभवात्।

वेदान्तानां विधिपरत्वाभावस्तत्रैव+ चिन्तित: —
"प्रतिपत्तिं विधित्सन्ति ब्रह्मण्यवसिता उत।
शास्त्रत्वात्ते विधातारो मननादेश्च कीर्तनात्॥
नाकर्तृतन्त्रेऽस्ति विधिः शास्त्रत्वं शंसनादपि।
मननादिः पुरा बोधाद्ब्रह्मण्यवसितास्ततः।
एकदेशी मन्यते---ब्रह्मपरत्वेऽपि वेदान्ता न ब्रह्मण्येव पर्यवस्यन्ति। किं तर्हि
___________________________________________________
*तत्तु समन्वयात्---अ॰ १ पा॰ १ अ॰ ४ सू॰ ४ प्रथमं वर्णकम् १। + अ॰ १ पा॰ १ अ॰ ४ सू॰ ४ द्वितीयं वर्णकम्।
___________________________________________________
१ घ. ०र्यहे०। २ ग. घ. ०राग०। ३ ख. निर्णेयम्। ४ घ. शासनादपि। ५ ख. ०नादि पु०।

[[667]]

[प्रपा॰ ८ अनु॰ २] कृष्णयजुर्वेदीयं तैत्तिरीयारण्यकम्।
पारोक्ष्येण ब्रह्मतत्त्वं प्रतिपाद्य पश्चादपरोक्षप्रतिपत्तिं विदधति। तथा सति वेदान्तानां शासनाच्छास्त्रत्वमुपपद्यते। किंच "श्रोतव्यः " इति श्रवणं शाब्दज्ञानात्मकं विधाय "मन्तव्यो निदिध्यासितव्यः " इत्यनुभवज्ञानात्मकं मननादिकं स्पष्टमेव विधीयते। तस्मात्प्रतिपत्तेर्विधातारो वेदान्ता इति प्राप्ते ब्रूम: — न प्रतिपत्तेर्विधिः संभवति। कर्तुमकर्तुमन्यथा कर्तुमशक्यत्वेनापुरुषतन्त्रत्वात्। शास्त्रत्वं तु नानुष्ठेयशासनादेव नियतम्। सिद्धवस्तुशंसनेनापि तदुपपत्तेः। न च शाब्दज्ञाने जाते पश्चादनुभवात्मकं मननादिकं विधीयते इति वक्तुं युक्तम्। दशमस्त्वमसीतिवच्छब्दस्यैवापरोक्षानुभवजनकत्वेन शाब्दबोधात्पुरैवासंभावनाविपरीतभावनानिवृत्तये व्यापाररूपस्य कर्तृतन्त्रस्य मननादेर्विधानात् । तस्मात्तत्त्वमसीत्यादयो वेदान्ता ब्रह्मण्यवसिताः " इति।
योऽयं वेदान्तमुखेन ब्रह्मतत्वनिर्णयफलको विचारः सोऽयं तद्विजिज्ञा-
सस्वेत्यनेन वाक्येन विहितः। शाखान्तरेऽप्ययं विधिः श्रूयते--"श्रोतव्यो निदिध्यासितव्यः " इति। तदर्थ एवं स्मर्यते---
"श्रोतव्यः श्रुतिवाक्येभ्यो मन्तव्यश्चोपपत्तिभिः।
मत्वा च सततं ध्येय एते दर्शनहेतवः " इति
पुराणेऽपि पठ्यते----
"तत्र तावन्मुनिश्रेष्ठाः श्रवणं नाम केवलम्।
उपक्रमादिभिर्लिङ्गैः शक्तितात्पर्यनिर्णयः॥
सर्ववेदान्तवाक्यानामाचार्यमुखतः प्रियात्।
वाक्यानुग्रहकन्यायशीलनं मननं भवेत्।
निदिध्यासनमैकाग्र्यं श्रवणे मननेऽपि च।
उत्पत्तावन्तरङ्गं हि ज्ञानस्य श्रवणं बुधाः॥
तटस्थमन्यव्यावृत्त्या मननं चिन्तनं तथा।
इतिकर्तव्यकोटिस्थाः शान्तिदान्त्यादयस्तथा " इति॥

एतान्येव श्रवणमनननिदिध्यासनानि कहोलब्राह्मणे पाण्डित्यबाल्यमौनश-
ब्दैर्व्यवहृत्य विहितानि---"ब्राह्मणः पाण्डित्यं निर्विद्य बाल्येन तिष्ठासेत्। बाल्यं च पाण्डित्यं च निर्विद्याथ मुनिरमौनं च मौनं च निर्विद्याथ ब्रह्मणः" इति। निर्विद्य निःशेषेण संपाद्याथ त्रितयानुष्ठानादूर्ध्वं ब्रह्मस्वरूपत्वाविर्भावान्मुख्यब्राह्मणो भवतीत्यर्थः। अत्र मननोपयुक्तधीशुद्धिपरेण बाल्यशब्देन मननमुपलक्ष्यते।
______________________________________________________
१ ग. ०णं शब्द०। २ ङ. तु। ३ ख. घ. ङ. शब्दज्ञाने। ४ ख. ०थ तृतीया।

[[668]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]

धीशुद्धिपरत्वं च तृतीयाध्यायस्य चतुर्थपादे* चिन्तितम्---
"बाल्यं वयः कामचारो धीशुद्धिर्वा प्रसिद्धितः।
वयस्तस्याविधेयत्वात्कामचारोऽस्तु नेतरत्॥
मननस्योपयुक्तत्वाद्भावशुद्धिर्विवक्षिता।
अत्यन्तानुपयोगित्वाद्विरुद्धत्वाच्च न द्वयम्॥

"बाल्येन तिष्ठासेत् " इत्यत्र बालस्य भावो बाल्यमिति प्रसिद्ध्या वयो भवेत्। अथ तस्य विध्यनर्हत्वम्। तर्हि बाल्यस्य कर्मेति व्युत्पत्त्या कामचारवादादिकमस्तु। सर्वथाऽपि न धीशुद्धिर्बाल्यमिति प्राप्ते ब्रूम: — पाण्डित्यमौनाख्ययोः श्रवणनिदिध्यासनयोर्मध्ये मननं विधेयत्वेन श्रुत्या विवक्षितम्। तस्य च भावशुद्धिरुपयुक्ता। रागद्वेषमानावमानादिदोषग्रस्तत्वेन बहिष्प्रवृत्तिं परित्यज्य मन्तुमशक्यत्वात्। बालस्य कर्मेति व्युत्पत्तिस्तु बाल्येच्छाचारे भावशुद्धौ च समाना। वयःकामचारौ तु मननस्यात्यन्तमनुपयुक्तौ प्रत्युत विरोधिनौ मूढस्य बहिष्प्रवृत्तस्य वा मनसो मननविनाशकत्वात्। तस्माद्भावशुद्धिरेव बाल्यं नेतरदुभयम् "।

मुनित्वस्य विधिकल्पनं तत्रैव+ चिन्तितम्---
"अविधेयं विधेयं वा मौनं किं न विधीयते।
प्राप्तं पाण्डित्यतो मौन ज्ञानवाच्युभयं यतः॥
निरन्तरज्ञाननिष्ठा मौनं पाण्डित्यतः पृथक्।
विधेयं तद्भेददृष्टिप्राबल्ये तन्निवृत्तये॥

कहोलब्राह्मणे श्रूयते--"तस्माद्ब्रह्मणः पाण्डित्यं निर्विद्य बाल्येन तिष्ठासेत्। बाल्यं च पाण्डित्यं च निर्विद्याथ मुनिः " इति। अस्यायमर्थः। यस्माद्ब्रह्मभावः परमः पुरुषार्थस्तस्माद्ब्रह्म बुभूषुरुपनिषत्तात्पर्यनिर्णयरूपं पाण्डित्यं निःशेषेण संपाद्य बालवन्नीरागद्वेषत्वेन युक्तोऽसंभावनानिराकरणाय युक्तीरनुचिन्तयन्नवस्थातुमिच्छेत्। ततः पाण्डित्यबाल्ये निःशेषेण संपाद्याथ मुनिरिति। तत्र भवेदिति विध्यश्रवणान्मुनित्वं न विधेयम्। न च विधिः कल्पयितुं शक्यः। पाण्डित्यशब्देन प्राप्तस्य मौनस्यापूर्वार्थत्वाभावात्। पण्डितस्य विदुषो भावः पाण्डित्यमिति ज्ञानवाचकोऽयं शब्दः। तथा मुनिशब्दोऽपि मन ज्ञान इत्यस्माद्धातोस्तन्निष्पत्तेः। तस्मात्प्राप्तस्य मौनस्य न विधि-
__________________________________________________
* अनाविष्कुर्वन्नन्वयात्--- अ॰ ३ पा॰ ४ अ॰ १४ सू॰ ४०। + सहकार्य-
न्तरविधिः पक्षेण तृतीयं तत्त्वतो विध्यादिवत्-- अ॰ ३ पा॰ ४ अ॰ १४ सू॰ ४७।
____________________________________________________
१ ग. ०त्वं तृ०। २ ग. ०ध्याये च०। ३ ख. ०था न। ४ ख. ०योर्मन०। ५ क. ख. ङ. ०वृत्तिमप०। ६ ग. घ. ०स्तु भा०। ७ ख तन्न। ८ ग. ङ. बाल्यन०।

[[669]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।
कल्पनमिति प्राप्ते ब्रूम: — पूर्वोक्तस्य पाण्डित्यस्य पुनर्मुनिशब्देनाभिधाने प्रयोजनाभावान्निरन्तरज्ञाननिष्ठापूर्वार्थो मुनिशब्देन विवक्षितः। ततस्ति-
ष्ठासेदितिपदानुवृत्त्या विधिर्लभ्यते। अस्ति च ज्ञाननैरन्तर्येण प्रयोजनम्। प्रबलभेदवासनावासितस्य तन्निवृत्त्यर्थत्वात्। तस्मान्निदिध्यासनात्मकं मौनं विधेयम् "।

यथोक्तश्रवणाद्यावृत्तिश्चतुर्थाध्ययस्य प्रथमपादे* चिन्तिता---
"श्रवणाद्याः सकृत्कार्या आवृत्त्या वा सकृद्यतः।
शास्त्रार्थस्तावता सिध्येत्प्रयाजादौ सकृत्कृते॥
आवृत्त्या दर्शनान्तास्ते तण्डुलान्तावघातवत्।
दृष्टेऽत्र संभवत्यर्थे नादृष्टं कल्प्यते बुधैः॥

"सकृत्कृते कृतः शास्त्रार्थः " इतिन्यायेन श्रवणादीनां प्रयाजादिवत्सकृ-देवानुष्ठानमिति प्राप्ते ब्रूम: — उक्तन्यायस्यादृष्टफलविषयत्वादत्र ब्रह्मसाक्षात्कारलक्षणस्य दृष्टफलस्य संभवात्। "दृष्टे संभवत्यदृष्टं न कल्पनीयम् " इतिन्यायेनावघातवत्फलसिद्धिपर्यन्तं श्रवणाद्या आवर्तनीयाः "।

## ९ 

### ०१ 
आवृत्तेन विचारादिना यतो वा इत्यादिलक्षणलक्षितं ब्रह्म साक्षात्क्रियते। तस्मिंश्च लक्षणवाक्ये यत इत्येतस्मिन्पदे यदित्येतत्प्रातिपदिकं सर्वनामत्वेऽपि जन्मादिसंनिधिबलात्तदपेक्षितं कारणत्वं ब्रूते। तत्र पञ्चम्या उपादानार्थत्वे निमित्तं ब्रह्मव्यतिरिक्तमपेक्ष्येत। तन्निमित्तार्थत्वे चोपादानापेक्षेति चेन्न। उपादानार्थत्वात् "जनिकर्तुः प्रकृतिः " "+हेतौ च " इति सूत्रद्वयेनोभयत्र पञ्चमीविधानात्। ननु यतो जायन्ते तद्ब्रह्मेत्येतावतैव लक्षणसिद्धौ स्थितिप्रलयश्रवणं व्यर्थमिति चेन्मैवम्। *कुविन्दवत्केवलं निमित्तत्वं व्युदसितुं स्थितिहेतुत्वम्। तन्तुसंयोगवत्केलमसमवायित्वं व्युदसितुं लयहेतुत्वम्। ततो जन्मस्थितिलयैर्निमित्तासमावाय्युपादानत्वानि सिद्धयन्ति। ननु भूतानामुत्पत्त्यदर्शनाद्भौतिकानां भूतकार्यत्वान्न ब्रह्मोपादानमिति चेन्न। भूतोत्पत्तेरागमसिद्धत्वात्। अस्ति पृथिवी सन्त्याप इत्येवं भूतानां सदनुरक्तत्वेन प्रतिभासात्सद्वस्तु भूतोपादानम्। तच्च वस्तु ब्रह्म। भौतिकोत्पत्तौ भूतानि मृदः पिण्ड इव सतोऽवान्तरावस्थारूपाणि। उपादानं तु मृदिव सद्वस्त्वेव। सन्घटः सच्छरीरमित्येवं सदनुरक्तत्वेनैव भौतिकानां प्रतिभासात्। यथा प्राकृतानां पामराणां दग्धतन्त्वनुरक्तस्य पटस्य तन्तव उपादानं तद्वत्। आकाशकालादय उत्पद्यन्ते विभक्तत्वाद्घटशरावादिवत्। इत्येवं तन्नित्यत्व-
_____________________________________________________
* आवृत्तिरसकृदुपदेशात्--- अ॰ ४ पा॰ १ अ॰ १ सू॰ १। +इदं चिन्त्यम्। अष्टाध्याय्यां हेतौ चेतिसूत्रानुपलब्धेः। अथवा हेतौ चेतिशब्देन हेतावितिसप्तम्यन्तपदानुवृत्तियुक्तं विभाषा गुणेऽस्त्रियामितिसूत्रमुपलक्षणीयम्। * पटकारवत्।
_____________________________________________________
१ ख. ०नं प्रबलम्। भे०। २ ग. घ. ०म्या अपा०। ३ ग. घ. ०पेक्षते।

[[670]]

श्रीमत्सायणाचार्यविरचितभाष्यसमेतम् — [ प्रपा॰ ८ अनु॰ २ ]
वादिनं प्रति प्रयोक्तव्यम्। सृज्यस्य सर्वजगतो विचित्रत्वात्। तदन्यथानुपपत्त्या स्रष्टुर्ब्रह्मणः सर्वज्ञत्वं सर्वशक्तित्वं च सिध्यति। न हि विचित्रप्रासादविषयज्ञानशक्तिभ्यां विना तन्निर्मातृत्वं कस्यचिद्दृष्टम्। यद्यपि निरिन्द्रियब्रह्मणः सर्ववस्तुज्ञानकारणानि प्रत्यक्षप्रमाणानि न सन्ति तथाऽपि श्रुतियुक्तिभ्यां सर्वज्ञत्वमभ्युपेयम्। "यः सर्वज्ञः सर्ववित् " इति श्रुतिः। युक्तिश्चैवं द्रष्टव्या---सर्वविषयाकारधारिषु मायापरिणामेषु प्रतिबिम्बितं चैतन्यं सर्वानुभव इत्युच्यते। तस्य च विषयैराध्यासिकसंबन्धाद्वर्तमानसर्वज्ञानं तावत्सिद्धम्। अतीतविषयाणां तदवच्छिन्नमायावृत्तीनां च निवृत्तौ तत्संस्कारा अस्मदादिवदतीतविषयाः स्मृतिरूपा मायापरिणामा भवन्ति। तत्प्रतिबिम्बितानुभवेनातीतसर्वज्ञानमपि सिध्यति। तथा सृष्टेः प्रागपि स्रक्ष्यमाणपदार्थावधारणस्य कुलालादिषु दृष्टत्वादागामि सर्वज्ञानमपि स्वमायापरिणामवशात्सिध्यति। तस्माद्युक्तं सर्वज्ञत्वम्। सर्वशक्तयश्च श्रुतिस्मृतिप्रसिद्धाः। "पराऽस्य शक्तिर्विविधा" इति श्रुतिः।

"शक्तयः सर्वभावानामचिन्त्यज्ञानगोचराः।
यतो हि ब्रह्मणस्तास्तु सर्गाद्या भावशक्तयः" इति स्मृतिः॥

ईदृशस्य सर्वशक्तेर्ब्रह्मणो जगज्जन्मादिकारणत्वं लक्षणम्। जन्मादेर्जगन्निष्ठत्वेऽपि तत्प्रतियोगिकस्य कारणत्वस्य लक्ष्ये ब्रह्मणि वर्तमानतया लक्षणत्वं संभवति। न च क्रियावेशात्मकत्वरूपस्य कारणत्वस्य लक्षणतया प्रकृप्रकाशश्चन्द्र इत्यादाविव लक्ष्यस्वरूपान्तर्भावे ब्रह्मणः कूटस्थत्वं हीयेतेति वाच्यम्। काकाश्रयत्ववदौपाधिकत्वेन तटस्थत्वात्। काकवन्तो देवदत्तस्य गृहा इत्यत्र काकाधिकरणत्वं न गृहेऽन्तर्भवति। काकविगमेऽपि गृहैकदेशभङ्गबुद्धयभावात्। अतो गृहस्य काकावस्थानोपाधिकधर्मत्वात्काकाधिकरणत्वं यथा तटस्थलक्षणं तथा जन्माद्युपाधिकधर्मकारणत्वं तटस्थलक्षणम्। तस्य च लक्षणस्य गृहैकदेशभङ्गबुद्ध्यभावात्। अतो गृहस्य काकावस्थानोपाधि-
कधर्मत्वात्काकाधिकरणत्वं यथा तटस्थलक्षणं तथा जन्माद्युपाधिकधर्मकारणत्वं तटस्थलक्षणम्। तस्य च लक्षणस्य मिथ्यात्वान्नाद्वैतहानिः। यः सर्पः स रज्जुर्यद्रजतं सा शुक्तिरित्यत्र मिथ्याभूतोऽपि सर्पो रजतं चाऽऽध्यासिकसंबन्धवशाद्यथा रज्जोर्लक्षणं तथा कारणत्वमपि लक्षणं भविष्यति। कारणत्वेऽपि ब्रह्मणोऽधिष्ठानमात्रत्वाद्विकारांशे मायाया एव प्रयोजकत्वान्नासङ्गत्वहानिः। सर्वस्मिञ्जगति सत्तास्फूर्त्याकारेण ब्रह्मणोऽनुगतत्वाद्विक्रियमाणत्वाकारेण मायाया अप्यनुगतत्वादभयं मिलित्वोपादानम्। तत्र गुणप्राधान्यविवेके विवक्षानुसारेण द्विसूत्रन्यायो वा शक्तिशक्तिमन्न्यायो वाऽधिष्ठानारोप्यन्यायो वा योजनीयः। यथा सूत्रद्वयनिर्भितरज्ज्वा संयुक्तं सूत्रद्वयं समप्रधानभावेनोपादानं तथा जगतो ब्रह्म माया चेत्युभयप्राधान्यं केचिदाहुः। अन्ये त्वेवं मन्यन्ते---यथा शक्तिमानग्निर्दहतीत्यत्र शक्तेर्दाहनिर्वाहकत्वेऽपि शक्तिमत्पारतन्त्र्या
_____________________________________________________
१ ख. श्रुतेः। २ ख. ०धारेषु। ३ ग. ०क्तिम०। ४ ख. ०मतः स्वात०।

[[671]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

दग्नेः प्राधान्यं तथा मायायाः शक्तित्वेनोपसर्जनत्वाच्छक्तिमतो ब्रह्मण एव प्राधान्यमिति। अपरे त्वेवमाह: — यथा रज्जुव्यतिरेकेण सर्पस्य शरीराभावेऽपि भ्रान्तिकाले रज्जुतिरस्कारेण व्यवह्रियमाणतया सर्पप्राधान्यं तथा मायायाः प्राधान्यमिति।

स तपो॑ऽतप्यत। स तप॑स्त॒प्त्वा।

इति कृष्णयजुर्वेदीयतैत्तिरीयारण्यके नवमप्रपाठके प्रथमोऽनुवाकः॥ १॥

### ०२ 
अथ द्वितीयोऽनुवाकः।
अन्नं॒ ब्रह्मेति॒ व्य॑जानात्। अ॒न्नाद्ध्येव खल्वि॒-
मानि॒ भूता॑नि॒ जाय॑न्ते। अन्ने॑न॒ जाता॑नि॒
जीव॑न्ति। अन्नं॒ प्रय॑न्त्य॒भिसंवि॑श॒न्तीति॑।

सर्वथाऽपि श्रूयमाणं जगत्कारणत्वं मायाविशिष्टस्य ब्रह्मण उपपन्नम्। जगत्कारणत्वरूपेण तटस्थलक्षणेनोपलक्षितस्य ब्रह्मणो विज्ञाने विचारः साधनमित्येवं श्रुतवतो भृगोः प्रथमपर्याये संपन्नं निश्चयं दर्शयति--स तप इत्यादिना। तपःशब्देनाऽऽश्रमचतुष्टयधर्मो विवक्षितः। तस्य ब्रह्मज्ञानहेतुत्वात्। अनाश्रमिधर्मस्य जपादेरपि तद्धेतुत्वं यद्यपि निर्णीतं तथाऽप्याश्रमिणां धर्मोऽतिप्रशस्तः। तथा च बादरायणेन सूत्रितम्---"अतस्त्वितरज्ज्यायो लिङ्गाच्च " इति (ब्र॰ सू॰ अ॰ ३ पा॰ ४ सू॰ ३९) इति। आश्रमधर्मेऽपि तपःशब्दः श्रुतिस्मृत्योः प्रयुज्यते। "तपो हि स्वाध्यायः " इति ब्रह्मचारिधर्मः। "एतत्खलु वाव तप इत्याहुर्यः स्वं ददाति " इति गृहस्थधर्मः। "तपो नानशनात्परम् " इति वनस्थधर्मः।
"मनसश्चेन्द्रियाणां च ह्यैकाग्र्यं परमं तपः।
तज्ज्यायः सर्वधर्मेभ्यः स धर्मः पर उच्यते " इति यतिधर्मः।
तत्र स्वाध्यायेन ब्रह्मावबोधे प्रमाणं संपादितं भवति। दानेन विविदिषोत्प-
द्यते। "विविदिषन्ति ज्ञानेन दानेन " इति श्रुतेः। अनशनस्येन्द्रियदर्पनिवारकत्वं प्रसिद्धम्। ऐकाग्र्यस्य साक्षादेव ज्ञानहेतुत्वं "दृश्यते त्वग्र्यया बुध्द्या" इत्याम्नातम्। अतः स भृगुः स्वाध्यायपूर्वकमैकाग्र्यरूपं तपः कृतवान्। तेनैकाग्र्येण युक्तो विचार्य जगज्जन्मस्थितिलयहेतुत्वलक्षणयोजनेनान्नस्य ब्रह्मत्वं निश्चितवान्। भूतशब्देन स्थूलदेहा विवक्षिताः। ताषामन्नादुत्पत्तौ लोकप्रसिद्धिद्योतनाय हिशब्दः। गर्भाशयस्थितान्नरसात्मकत्वेन शुक्रशोणितव्यतिरिक्तं कारणं व्यावर्तयितुमेवकारः। "अन्नात्पुरुषः " इत्यादिश्रौतप्रसिद्ध्यर्थः खलुशब्दः। यद्यप्याकाशादिभूतानि स्वरूपेणान्नान्नोत्पद्यन्ते
____________________________________________________
१ ख. घ. ०र्मः। यत्तत्ख०। २ क. ख. घ. ङ. ०त्मत्वे०। ३ ग. ङ. शुक्लशो०।

[[672]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]
तथाऽपि देहाकारपरिणतानां तेषां जन्मान्नाधीनमित्यन्नस्य जगद्धेतुत्वमभिप्रेतम्। अत्र तपःशब्देनोर्ध्वरेतसामाश्रमाणां धर्मो विवक्षितः।

तेषां सद्भावस्तृतीयाध्यायस्य चतुर्थपादे* चिन्तित: —
"नास्त्यूर्ध्वरेताः किंवाऽस्ति नास्त्यसावविधानतः।
वीरघातो विधेः क्लृप्तावन्धपङ्ग्वादिगा स्मृतिः॥
अस्त्यपूर्वविधेः क्लृप्तेर्वीरहाऽनग्निको गृही।
अन्धादेः पृथगुक्तत्वात्स्वस्थानां श्रूयते विधिः॥

पूर्वाधिकरणे स्वतन्त्रमात्मविज्ञानमित्युक्तम्। तस्य चाऽऽत्मज्ञानस्योर्ध्वरेतः स्वाश्रमेषु सुलभत्वादाश्रमसद्भावश्चिन्त्यते। तत्र नास्त्यूर्ध्वरेता इति प्राप्तम्। कुतः। विध्यभावात्। छान्दोग्ये----"त्रयो धर्मस्कन्धाः। यज्ञोऽधययनं दानमिति प्रथमः। तप एव द्वितीयः। ब्रह्मचार्याचार्यकुलवासी तृतीयः " इत्यत्र यज्ञाद्युपलक्षितगार्हस्थ्यस्य तपःशब्दलक्षितवानप्रस्थत्वस्य नैष्ठिकब्रह्मचर्यस्य च परामर्शमात्रं गम्यते। न तु विधिरुपलभ्यते। न चापूर्वार्थत्वेन विधिः कल्पयितुं शक्यः। "वीरहा वा एष देवानां योऽग्निमुद्वासयते" इत्यग्न्युद्वासनलक्षणस्य गार्हस्थ्यपरित्यागस्य निन्दितत्वात्। "चत्वार आश्रमाः" इति स्मृतिस्तु गार्हस्थ्यधर्मानधिकृतान्धपङ्ग्वादिविषया भविष्यति। न ह्यन्धस्याऽऽज्यावेक्षणाद्युपेते कर्मण्यधिकारेऽस्ति। नापि पङ्गोर्विष्णुक्रमणाद्युपेते कर्मण्यधिकारः। तस्माच्चक्षुरादिपाटवयुक्तस्याऽऽत्मज्ञानोपयुक्त उर्ध्वरेता आश्रमो नास्तीति प्राप्ते ब्रूम: — अस्त्यूर्ध्वरेता आश्रमः। विध्यश्रवणेऽप्यपूर्वार्थत्वेन कल्पयितुं शक्यत्वात्। न च वीरघातदोषः। उत्सन्नाग्निकगृहिविषयत्वाद्वीरहत्यायाः। यत्त्वन्धादिविषयत्वं स्मृतेरुक्तम्। तदसत्। "अथ पुनरव्रती वा व्रती वा स्रातको वाऽस्नातको वोत्सन्नाग्निरनग्निको वा यदहरेव विरजेत्तदहरेव प्रव्रजेत् " इति विरक्तानां गार्हस्थ्यानधिकृतानां पृथक्संन्यासविधानात्। न च चक्षुरादिपाटववतामाश्रमान्तरविधिः कल्पनीयः। जाबालश्रुतौ प्रत्यक्षविध्युपलम्भात्---"ब्रह्मचर्यं समाप्य गृही भवेद्गृहाद्वनी भूत्वा प्रव्रजेत्" इति। तस्मादस्त्याश्रमान्तरम् "।

आश्रमाणामवरोहाभावस्तत्रैव* चिन्तित: —
"अवरोहोऽस्त्याश्रमाणां न वा रागात्स विद्यते।
पूर्वधर्मश्रद्ध्या वा यथाऽऽरोहस्तथैच्छिकः॥
______________________________________________________
* परामर्शं जैमिनिरचोदनां चापवदति हि--- अ॰ ३ पा॰ ४ अ॰ २ सू॰ १८ वर्णकम् १। + जायामरणेन नष्टाग्निरुत्सन्नाग्निः। पूर्वमेवाग्निपरिग्रहरहितोऽनग्निः। * तद्भूतस्य तु नातद्भावो जैमिनेरपि नियमातद्रूपाभावेभ्यः---- अ॰ ३ पा॰ ४ अ॰ १० सू॰ ४०।
_____________________________________________________
१ घ. इति।

[[673]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

रागस्यातिनिषिद्धत्वाद्विहितस्यैव धर्मता।
आरोहनियमोक्त्यादेर्नावरोहोऽस्ति शास्त्रतः॥
"ब्रह्मचर्यं समाप्य गृही भवेद्गृहाद्वनी भूत्वा प्रव्रजेत्" इत्याश्रमाणामारोह इच्छाधीनो यथा भवति तथा पारिव्राज्याद्वानप्रस्थ इत्याद्यवरोहोऽपि क्वचिद्रागवशात्क्वचित्पूर्वाश्रमद्धावशाच्च युक्त इति प्राप्ते ब्रूम: — रागस्ता-
वन्मिथ्याज्ञानमूलत्वान्निषिद्धः। न च पूर्वाश्रमधर्मश्रद्धा युज्यते। उत्तराश्रमिणं प्रत्यविहितत्वेन धर्मत्वाभावात्। न हि यो येनानुष्ठातुं शक्यते श्रद्धीयते च स तस्य धर्मो भवति। किं तर्हि यो यं प्रति विहितः स तस्य धर्मः। किंच "ततो न पुनरेयात् " इत्यवरोहनिषेधेनाऽऽरोहो नियम्यते। न चाऽऽरोहवदवरोहे शिष्टाचारो दृश्यते। तस्मान्नास्त्यवरोहः "।

आश्रमभ्रंशे प्रायश्चित्तं तत्रैव* चिन्तितम्---
"भ्रष्टोर्ध्वरेतसो नास्ति प्रायश्चित्तमथास्ति वा।
अदर्शनोक्तेर्नास्त्येतद्व्रतिनो गर्दभः पशुः॥
उपपातकमेवैतद्व्रतिनो मधुमांसवत्।
प्रायश्चित्ताच्च संस्काराच्छुद्धिर्यत्नपरं वचः॥

नैष्टिकब्रह्मचर्यादूर्ध्वरेतस्त्वं प्राप्य पुनः स्त्रीप्रसङ्गेन भ्रष्टस्य प्रायश्चित्तं नास्ति।
"आरूढो नैष्ठिकं धर्मं यस्तु प्रच्यवते पुनः।
प्रायश्चित्तं न पश्यामि आत्महा"॥

इति प्रायश्चित्तादर्शनवचनात्। "अथ यो ब्रह्मचारी स्त्रियमुपेयात्स गर्दभं पशुमालभेत " इत्यस्ति प्रायश्चित्तमित्युच्येत। तन्न। तस्य व्रतिविषयतिवात्। उपकुर्वाणाख्यो यो वेदाध्ययनाङ्गत्वेन ब्रह्मचर्यव्रतमनुतिष्ठति तद्विषयमिदं प्रायश्चित्तवचनम्। तस्मादूर्ध्वरेतस्त्वाद्भ्रष्टस्य नास्ति प्रायश्चितमिति प्राप्ते ब्रूम: — यथोपकुर्वाणस्य मधुमांसभक्षणमुपपातकमिति प्रायश्चित्तपुरःसंस्कारौ विद्येते तद्वदूर्ध्वरेतसोऽपि गुरुदारादिभ्योऽन्यत्र प्रवृत्तिरुपपातकमेव तत्। न तु महापातकम्। ततः प्रायश्चित्तात्पुनःसंस्काराच्च शुद्धिर्भवति। यदि महापातकेष्वपरिगणितत्वेनोपपातकत्वमाश्रित्य प्रायश्चित्तमुच्येत तर्ह्यदर्शनवचनस्य का गतिरिति चेद्यत्नपरं तद्वाक्यमिति ब्रूमः। अत एव प्रायश्चित्तं न पश्यामीत्याह। न तु नास्तीति। प्रायश्चित्तं तु गर्दभपशुरेव ब्रह्मचारित्वस्य समत्वात्। तथा वनस्थपरिव्राजकयोरपि भ्रंशे प्रायश्चित्तं स्मर्यते--- "वानप्रस्थो दीक्षाभेदे कृच्छ्रं
___________________________________________________
* न चाऽऽधिकारिकमपि पतनानुमानात्तदयोगात्--- अ॰ ३ पा॰ ४ अ॰ ११ सू॰ ४१।
___________________________________________________
१ क. ख. ग. ङ. ०त्तमाश्र०। २ क. ख. ङ. येन स्वनु०। ३ ०स्त्येव व्रति०। ४ क. ख. ग. ङ. ०व। न। ५ क. ग. ङ. ०द्धिरिति। ६ घ. ०त्वेन तदुप०। ७ घ. समानत्वा०।
८५

[[674]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]

द्वादशरात्रं चरित्वा महाकक्षं वर्धयेत्। भिक्षुर्वनस्थवत्सोमवृद्धिवर्जम्" इति। कक्षवृद्धिर्वनावापः सोमवृद्धिरपि स एव "।

प्रायश्चित्तेनाऽऽमुष्मिकमात्रशुद्धिस्तत्रैव* दर्शिता---
"शुद्धः शिष्टैरुपादेयस्त्याज्यो वा दोषहानितः।
उपादेयोऽन्यथा शुद्धिः प्रायश्चित्तकृता वृथा॥
आमुष्मिक्येव शुद्धिः स्यात्ततः शिष्टास्त्यजन्त्यमुम्।
प्रायश्चित्तादृष्टिवाक्यादशुद्धिस्त्वैहिकीष्यते॥

पूर्वोक्तप्रायश्चित्तापादितशुद्ध्यन्यथानुपपत्त्या कृतप्रायश्चित्तस्य शिष्टैः सह व्यवहारोऽस्तीति प्राप्ते ब्रूम: — आमुष्मिकशुद्धिसद्भावेऽपि प्रायश्चित्तादर्श-नवचनादैहिकशुद्धयभावाच्छिष्टैरेष न व्यवहार्यः "।

एतेष्वाश्रमेषु लोकविशेषप्राप्तिहेतोः प्रवृत्तिलक्षणस्य तपसो ज्ञानसाधन-
त्वाभावान्निवृत्तिलक्षणस्यैकाग्र्यादिरूपस्य तपसो ज्ञानहेतुत्वं तत्रैवं+ चिन्तितम्---
"लोककाम्याश्रमी ब्रह्मनिष्ठामर्हति वा न वा।
यथावकाशं ब्रह्मैव ज्ञातुमर्हत्यवारणात्॥
अनन्यचित्तता ब्रह्मनिष्ठाऽसौ कर्मठे कथम्।
कर्मत्यागी ततो ब्रह्मनिष्ठामर्हति नेतरः॥

"त्रयो धर्मस्कन्धाः " इत्याश्रमानधिकृत्य "सर्व एते पुण्यलोका भवन्ति " इत्याश्रमानुष्ठायिनां पुण्यलोकफलमभिधाय "ब्रह्मसंस्थोऽमृतत्वमेति " इति मोक्षसाधनत्वेन ब्रह्मनिष्ठा प्रतिपाद्यते। सेयं ब्रह्मनिष्ठा पुण्यलोककामिन आश्रमिणोऽपि संभाव्यते। आश्रमकर्माण्यनुष्ठाय यथावकाशं ब्रह्मनिष्ठायाः कर्तुं सुशकत्वात्। न हि लोककामी ब्रह्म न जानीयादिति निषेधोऽस्ति। तस्मात्सर्वस्याऽऽश्रमिणोऽस्ति ब्रह्मनिष्ठेति प्राप्ते ब्रूम: — ब्रह्मनिष्ठा नाम सर्वव्यापारपरित्यागेनानन्यचित्ततया ब्रह्मणि समाधिः। न चासौ कर्मशूरे संभवति। कर्मानुष्ठानत्यागयोः परस्परविरोधात्। तस्मात्कर्मत्यागिन एव ब्रह्मनिष्ठा "।

तद्वि॒ज्ञाय॑। पुनरे॒व वरु॑णं॒ पित॑र॒मुप॑ससार। अधी॑हि
भगवो॒ ब्रह्मेति॑। तꣳहो॑वाच। तप॑सा॒ ब्रह्म॒ विजि॑ज्ञासस्व।
तपो॒ ब्रह्मेति॑। स तपो॑ऽतप्यत। स तप॑स्त॒प्त्वा॥
इति कृष्णयजुर्वेदीयतैत्तिरीयारण्यके नवमप्र पाठके द्वितीयो-
ऽनुवाकः॥ २॥
______________________________________________________
* बहिस्तूभयथाऽपि स्मृतेराचाराच्च--- अ॰ ३ पा॰ ४ अ॰ १२ सू॰ ४३। + अ॰ ३ पा॰ ४ द्वितीयाधिकरणस्य द्वितीयं वर्णकम्।
_____________________________________________________
१ ख. ०स्पर वि०।

[[675]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

### ०३ 
अथ तृतीयोऽनुवाकः।
प्रा॒णो ब्र॒ह्मेति॒ व्य॑जानात्। प्रा॒णाद्ध्ये॑व खल्वि॒-
मानि॒ भूता॑नि॒ जाय॑न्ते। प्रा॒णेन॒ जाता॑नि॒
जीव॑न्ति। प्रा॒णं प्रय॑न्त्य॒भिसंवि॑श॒न्तीति॑।

अथ भृगोर्द्वितीयपर्याये संपन्नं निश्चयं दर्शयति---तद्विज्ञायेत्यादिना। तत्पूर्वो-
क्तमन्नस्य ब्रह्मत्वं विज्ञाय लक्षणसद्भावाद्विशेषेण निश्चित्य तस्मिन्नपरितुष्टो बुभुत्सति संशयवशात्। पुनरपि मन्त्रपुरःसरं गुरुमुपससारैव न त्वालस्यं कृतवान्। अपरितुष्टस्य भृगोरयमाशयः। वाजसनेयिनस्तावदेवमामनन्ति----"अन्नं ब्रह्मेत्येवमाहुः। तन्न तथा पूयति वा अन्नमृते प्राणात् " इति। अन्नस्य पूतिगन्धस्तत्कार्ये देहे स्पष्टमुपलभ्यते।

विष्णुपुराणेऽप्यसौ दर्शित: —
"स्वदेहाशुचिगन्धेन न विरज्येत यः पुमान्।
विरागकारणं तस्य किमन्यदुपदिश्यते " इति॥

तस्माद्देहोत्पत्तिस्थितिलयकारणस्याप्यन्नस्य ब्रह्मत्वमयुक्तमिति। तस्योपसन्नस्य भृगोर्वरुणः पूर्वोक्तमैकाग्र्यरूपं तप एव साधनत्वेनोपदिदेश। तस्य च तपसो ब्रह्मसाक्षात्कारं प्रत्यन्तरङ्गत्वविवक्षया तपो ब्रह्मेत्यभेद उपचरितः। सत्यज्ञानादिस्वरूपलक्षणवाक्येन ब्रह्मण्युपदिष्टे सत्यागमप्रमेयत्वेन धर्माधर्मवत्परोक्षमेव ब्रह्मावगम्येत। ऐकाग्र्यबुद्धया द्रष्टुं शक्यमित्यभिप्रेत्य ब्रह्मस्वरूपमनुक्त्वा वरुणस्तप एवोक्तवान्। भृगुश्चैकाग्र्यचित्तेन पूर्वोक्तं जगत्कारणत्वलक्षणं योजयित्वा प्राणस्य ब्रह्मत्वं निश्चितवान्। ऐतरेयिणः प्राणस्य देहोत्पत्तिनिमित्तत्वं व्यतिरेकमुखेणाऽऽमनन्ति---"न ह वा ऋते प्राणाद्रेतः सिच्यते यद्वा ऋते प्राणाद्रेतः सिच्येत पूयेन्न संभवेत् " इति। कश्चिज्जीवो लिङ्गदेहयुक्तः स्वर्गान्नरकाद्वा वृष्टिद्वारेणाऽऽगत्यान्नेन सह पुरुषं प्रविश्य रेतसा सह योषिद्गर्भं यदा प्रविशति तदा तद्रेतस्त्वन्तः प्रविष्टेन प्राणवायुना शोषं प्राप्य पिण्डादिक्रमेण देहमुत्पादयति। प्राणाभावे तु देहं नोत्पादयतीत्यर्थः। यथोत्पत्तिहेतुत्वं तथा जीवनहेतुत्वमपि कौषीतकिभिराम्नायते---"यावदस्मिञ्शरीरे प्राणो वसति तावदायुः " इति। प्राणोत्क्रान्तौ देहस्य मरणं प्रसिद्धम्। तस्मादुपादानत्वाभावेऽपि जन्मादि-त्रितयनिमित्तत्वात्प्राणो ब्रह्मेति भृगोर्निश्चयः।

तद्वि॒ज्ञाय॑। पुन॑रे॒व वरु॑णं पित॑र॒मुप॑ससार। अधी॑हि भगवो॒
ब्रह्मेति॑। त ꣳ हो॑वाच। तप॑सा॒ ब्रह्म॒ विजि॑ज्ञासस्व। तपो॒
____________________________________________________
१ क. ख. ङ. ०पपन्न०।

[[676]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]
ब्रह्मेति॑। स तपो॑ऽतप्यत। स तप॑स्त॒प्त्वा॥
इति कृष्णयजुर्वेदीयतैत्तिरीयारण्यके नवम-
प्रपाठके तृतीयोऽनुवाकः॥ ३॥

### ०४ 
अथ चतुर्थोऽनुवाकः।
मनो॒ ब्रह्मेति॒ व्य॑जानात्। मन॑सो॒ ह्येव॑ खल्वि॒-
मानि॒ भूता॑नि॒ जाय॑न्ते। मन॑सा॒ जाता॑नि॒
जीव॑न्ति। मनः॒ प्रय॑न्त्य॒भिसंवि॑शन्तीति॑॥

अथ तृतीयपर्याये संपन्नं निश्चयं दर्शयति---तद्विज्ञायेत्यादिना। प्राणस्य जडत्वाद्ब्रह्मत्वमयुक्तम्। "प्रज्ञानं ब्रह्म विज्ञानमानन्दं ब्रह्म " इत्यादौ ब्रह्मणश्चेतनत्वं प्रतीयते। मनश्च ज्ञानशक्तित्वाच्चेतनम्। जन्मादिकारणत्वं लक्षणं च मनसि विद्यते। यथा पूर्वत्र गर्भे प्राणप्रवेशस्य देहोत्पत्तिनिमित्तत्वमुक्तम् तथा प्राणप्रवेशोऽपि मनोधीनतया तत्प्रश्नोत्तरवाक्ययोराथर्वणिकैराम्नायते---"कथमायात्यस्मिञ्शरीरे " इति गार्ग्यस्य प्रश्नः। "मनोकृतेनाऽऽयात्यस्मिञ्शरीरे " इति पिप्पलादस्योत्तरम्। मनोकृतो मनःकृत ईदृशं देहं प्राप्स्यामीत्येवंविधो मरणकालीनः कर्मप्रेरिते मनसि जायमानः संकल्पः। तेन संकल्पेन पूर्वदेहावसानजनितेन तत्रत्यः प्राणोऽस्मिञ्शरीरे समायाति। अयमर्थस्तस्यामेव श्रुतौ विस्पष्टमाम्नायते---"इन्द्रियैर्मनसि संपद्यमानैर्यच्चित्तस्तेनैष प्राणमायाति प्राणस्तेजसा युक्तः सहाऽऽत्मना यथासंकल्पितं लोकं नयति " इति। मरणकाले मनसि वृत्तिलयं प्राप्नुवद्भिर्वागादीन्द्रियैः सहितो जीवो यस्मिन्भाविदेहोचितवृत्तियुक्तो भवति तेन भाविदेहविषयज्ञानेन सहैष जीवः प्राणमायाति प्राणप्रधानो भवति। स च प्राणस्तेजसा भाविदेहध्यानलक्षणेन युक्तो लिङ्गदेहं सर्वं जीवात्मना सह संकल्पानुसारिणं लोकं प्रापयति। तत्र दृष्टान्तो बृहदारण्यके समाम्नात: — "तद्यथा तृणजलायुका तृणस्यान्तं गत्वाऽन्यमाक्रममाक्रम्याऽऽत्मानमुपसंहरत्येवमेवायमात्मेदं शरीरं निहत्याविद्यां गमयित्वाऽन्यमाक्रममाक्रम्याऽऽत्मनमुपसंहरति" इति। [यथा ] तृणेषु संचरन्ती जलूका तृणान्तं प्राप्य प्रथमं मुखेन तृणान्तरमवलम्ब्य ततः पृष्ठभागं तृणान्तरं नयति तथा जीवात्मा मरणकाले स्वकीयत्वाभिमानपरित्यगेनेदं वर्तमानशरीरमविद्यां गमयित्वा चैतन्यराहित्यमापाद्य मनसा देहान्तरं भावयित्वा कृत्स्नदेहं लिङ्गविशिष्टं स्वात्मानं देहान्तरं नयति। तस्माद्देहविशिष्टाः प्राणिनो मनसो जायन्ते। कृषिवाणिज्यादे-
____________________________________________________
१ क. ख. ग. ङ. ०या प्रश्नो।० २ घ. ०देहे चित्तवृ०।

[[677]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

र्जीवनोपायस्य मनसा विचार्य संपाद्यत्वान्मनसो जीवनहेतुत्वम्। उक्तरीत्या मनसाऽभिमानपरित्यागेन मरणाल्लयहेतुत्वं च। तस्माल्लक्षणसद्भावान्मनसो ब्रह्मत्वं निश्चितम्।

तद्वि॒ज्ञाय॑। पुन॑रे॒व वरु॑णं॒ पित॑र॒मुप॑ससार। अधी॑हि
भगवो॒ ब्रह्मेति॑। तꣳ हो॑वाच। तप॑सा॒ ब्रह्म॒ विजि॑ज्ञा-
सस्व। तपो॒ ब्रह्मेति॑। स तपो॑ऽतप्यत। स तप॑स्त॒प्त्वा॥

इति कृष्णयजुर्वेदीयतैत्तिरीयारण्यके नवम-
प्रपाठके चतुर्थोऽनुवाकः॥ ४॥

### ०५ 
अथ पञ्चमोऽनुवाकः।

वि॒ज्ञानं॒ ब्रह्मेति॒ व्य॑जानात्। वि॒ज्ञाना॒ध्द्ये॑व खल्वि-
मानि॒ भूता॑नि॒ जाय॑न्ते। वि॒ज्ञाने॑न जाता॑नि
जीव॑न्ति। वि॒ज्ञानं॒ प्रय॑न्त्य॒भिसंवि॑श॒न्तीति॑।

अथ चतुर्थपर्याये संपन्नं निश्चयं दर्शयति---तद्विज्ञायेत्यादिना। मनसश्चक्षु-
रादिवत्करणत्वेन कर्तृपरतन्त्रत्वान्न ब्रह्मत्वं युक्तम्। विज्ञानस्य तु कर्तृत्वं "विज्ञानं यज्ञं तनुते " इति स्पष्टमेवाऽऽम्नातम्। तल्लक्षणं च तत्र सुलभम्। कर्मद्वारा देहोत्पत्तिहेतुत्वात्। "यत्कर्म कुरुते तदभिसंपद्यते। पुण्यो वै पुण्येन कर्मणा भवति पापः पापेन " इत्यादिश्रुतेः। लोकिककृष्यादेः कर्तृत्वेन जीवनहेतुत्वं मरणकारणयुद्धादिप्रवृत्त्या लयहेतुत्वं च। तस्मल्लक्षणलक्षितस्य विज्ञानस्य ब्रह्मत्वं युक्तम्।

तद्वि॒ज्ञाय॑। पुन॑रे॒व वरु॑णं॒ पित॑र॒मुप॑ससार। अधी॑हि भगवो॒
ब्रह्मेति॑। त ꣳ हो॑वाच। तप॑सा॒ ब्रह्म॒ विजि॑ज्ञासस्व। तपो॒
ब्रह्मेति॑। स तपो॑ऽतप्यत। स तप॑स्त॒प्त्वा॥
इति कृष्णयजुर्वेदीयतैत्तिरीयारण्यके नवम-
प्रपाठके पञ्चमोऽनुवाकः॥ ५॥

### ०६ 
अथ षष्ठोऽनुवाकः।
आ॒न॒न्दो ब्र॒ह्मेति॒ व्य॑जानात्। आ॒नन्दा॒ध्द्ये॑व
खल्वि॒मानि॒ भूता॑नि॒ जाय॑न्ते। आ॒न॒न्देन॒ जाता॑नि॒
जीव॑न्ति। आ॒न॒न्दं प्रय॑न्त्य॒भिसंवि॑श॒न्तीति॑।

अथ पञ्चमपर्याये संपन्नं निश्चय दर्शयति---तद्विज्ञायेत्यादिना। कर्तृत्वस्य क्लेशा-
_____________________________________________________
१ घ. ०क्तनीत्या। २ घ. ०नत्या०। ३ क. घ. ०र्यायसं०।

[[678]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]
त्मकत्वान्न विज्ञानस्य ब्रह्मत्वं युक्तम्। किंचान्नादिविज्ञानान्तानां चतुर्णामपि न सर्वभूतोत्पत्तिहेतुत्वमस्ति। आकाशादिभूतानामन्नादिभ्यो भौतिकेभ्यो जन्मासंभावात्। आनन्दस्य तु क्लेशरहितत्वात्स्वरूपेण सर्वाभीष्टतया परमपुरुषार्थत्वादाकाशादिसर्वभूतकारणत्वाच्च ब्रह्मत्वं मुख्यमेव संभवति। तस्याऽऽनन्दस्य स्वरूपं छन्दोगा आमनन्ति---"यो वै भूमा तत्सुखं नाल्पे सुखमस्ति भूमैव सुखम् " इति। द्वौ हि पदार्थौ भूमाऽल्पं चेति। तत्र बहोर्भावो भूमेति व्युत्पत्तेर्बाहुल्यात्मको यः पदार्थस्तदेव सुखं न तु भूम्न उपरितनेऽल्पपदार्थे सुखमस्ति। भूमा तु सुखं भवत्येव। तयोर्भूमाल्पयोर्लक्षणभेदस्तत्रैवाऽऽम्नात: — "यत्र नान्यत्पश्यति स भूमा। अथ यत्रान्यत्पश्यति तदल्पम् " इति। अन्यो द्रष्टा स्वातिरिक्तमन्यद्द्रष्टव्यं पश्यतीत्यादयस्त्रिपुट्यो यस्मिन्नद्वैतपदार्थे न सन्ति सोऽयमद्वैतपदार्थो भूमा। त्रिपुटीरूपं द्वैतं यस्मिञ्जगत्यस्ति तज्जगदल्पम्। तयोभूर्माल्पयोर्नित्यत्वानित्यत्वे च तत्रैवाऽऽम्नायेते---"यो वै भूमा तदमृतमथ यदल्पं तन्मर्त्यम्" इति। द्वैतावस्थयोर्जाग्रत्स्वप्नरूपयोर्दुःखमेव प्रायेणानुभूयते। यदि क्वचित्कदाचित्सुखं स्यात्तदपि साधनप्रयासतारतम्याविनाशित्वदोषैरुपेतत्वाद्दुःखमेव।

तदुक्तं श्रेयोमार्गकारै: —
"इह बत दुर्लभलाभाः सुखलेशभङ्गिनो यतः शरीरभृताम्।
तेऽपि च दुःखायातो दुःखानि पुनस्ततोऽपि दुःखानि " इति।

अनेनाभिप्रायेण नाल्पे सुखमस्तीत्युक्तम्। अद्वैतावस्थयोस्तु सुषुप्तिसमाध्योः सुखमेव स्वप्रकाशमवतिष्ठते। न च तस्य दुःखाभावत्वं शङ्कनीयम्। अभावस्य स्वप्रकाशत्वासंभवात्। प्रमाणेन विना भासमानत्वात्स्वप्रकाशत्वम्। न खल्वद्वैतं प्रमाणेन तदा प्रमीयते। तथा सति द्वैतापत्त्या सुषुप्तिभङ्गप्रसङ्गात्। भासमानत्वं विप्रतिपत्त्यभावादवगन्तव्यम्। यदा जाग्रत्स्वप्नौ विप्रतिपत्तिमकृत्वा जनोऽभ्युपगच्छति तदा सुषुप्तिसमाधौ अप्यविप्रतिपत्त्याऽभ्युपसंगच्छत्येव। तस्मात्साधनमन्तरेण भासमानतया स्वप्रकाशत्वादद्वैतस्य न दुःखाभावत्वम्। *विषयलाभवत्सुषुप्तिसमाध्योः प्रीतिविषयत्वादद्वैतं सुखरूपम्। सर्वे जना असति कर्तव्यान्तरे सौषुप्तं सुखं काङ्क्ष-
न्तः शेरते। तत्त्वज्ञानिनश्च सुखाभिलाषेणैव निर्विकल्पं समाधिं कुर्वन्ति। उभयेऽप्युत्तरकाले सुखमहमस्वाप्सं सुखमहं समाहितवानस्मीति तत्सुखमनुस्मरन्ति। आभ्यां सुषुप्तिसमाधिदृष्टान्ताभ्यां द्वैतसृष्टेः प्राचीनमप्यद्वैतं सुखमित्यवगन्तव्यम्। तस्मादद्वैतरूपादानन्दादेवेमान्याकाशादीनि हिरण्यगर्भादीनि च द्वैतरूपाणि भूतान्युत्पद्यन्ते। ननु द्वैताद्वैतरूपौ
_____________________________________________________
* किं तर्हीत्यादिः।
_____________________________________________________
१ घ. संभवन्ति। २ क. ख. घ. ङ. ०लेशा भ०।

[[679]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

सृष्टिप्रलयावहोरात्रवत्क्रमेण पुनः पुनः पर्यावर्तेते। तथा सत्येकस्य वस्तुनः परस्परविरुद्धरूपद्वयासंभवादेकस्य स्वाभाविकत्वमितरस्याऽऽगन्तुकत्वं च वक्तव्यम्। तत्र कस्य स्वाभाविकत्वं कस्य वाऽऽगन्तुकत्वं युक्तम्। उच्यते। साधननैरपेक्ष्यत्वमद्वैतस्य सुषुप्तौ संप्रतिपन्नम्। द्वैतरूपं तु जागरणमह्नि विषयादिबहुसाधनलापेक्षत्वम्। तस्मात्स्वाभाविकाद्वैतरूप आनन्दो जगत आगन्तुकस्य द्वैतरूपस्योपादानम्। यथा समुद्र एकः फेनतरङ्गबुद्बुदादीना-
मनेकेषामुत्पत्तिस्थितिलयहेतुस्तद्वत्। तदेतज्जगत्कारणत्वलक्षणेन लक्षित-मानन्दमद्वैतरूपं ब्रह्मैकाग्र्यलक्षणेन तपसा भृगः साक्षात्कृतवान्। तस्मात्तदेव तपो मुख्यं साधनम्। तस्य चैकाग्र्यरूपस्य परमतपसः संपादनाय बहुविधा उपायाः पातञ्जलादियोगशास्त्रे प्रपञ्चिताः।

यथोक्ताख्यायिकायां जगत्कारणत्वेन विचारितस्य ब्रह्मण आनन्दरूपस्य साक्षात्कारे चित्तैकाग्र्यरूपं तपोऽन्तरङ्गसाधनमित्युक्तम्। अन्नादिभ्यो विज्ञा-
नान्तेभ्यश्चतुर्भ्योऽतिरिक्तमानन्दरूपं यथा तत्त्वं तथैवाऽऽनन्दादप्यधिकं तत्त्वान्तरमिति शङ्कां वारयितुं विद्यामुपसंहरति--
सैषा भा॑र्ग॒वी वा॑रु॒णी वि॒द्या। प॒र॒मे व्यो॑म॒न्प्रति॑ष्ठिता, इति।

तच्छब्देन श्रुत्यन्तरप्रसिद्धिरुच्यते। "ब्रह्मा देवानां प्रथमः संबभूव विश्वस्य कर्ता भुवनस्य गोप्ता। स ब्रह्मविद्यां सर्वविद्याप्रतिष्ठामथर्वाय ज्येष्ठपुत्राय प्राह " इत्येका श्रुतुः। "अथाऽऽश्वलायनो भगवन्तं परमेष्ठिनं परिसमेत्योवाच। अधीहि भगवन्ब्रह्मविद्यां वरिष्ठाम् " इत्यपरा श्रुतिश्च। एतच्छब्द एकाग्रचित्तजन्यानुभवप्रसिद्धिमाचष्टे। भृगुणा लब्धा भार्गवी। वरुणेन प्रोक्ता वारुणी। तादृशी विद्या परमे व्योमनि ब्रह्मतत्त्वे परिसमाप्ता। "तस्माद्वा एतस्मादात्मन आकाशः संभूतः" इति यदुक्तं तदेतपरं व्योम। "एतस्मिन्खल्वक्षरे गार्गि आकाश ओतश्च प्रोतश्च" इति यदव्याकृतं श्रुतं तदेतन्मध्यमं व्योम। ऋचो अक्षरे परमे व्योमन्निति श्रुतमविनश्वरमृगादिकल्पनाधिष्ठानमृग्वे-
दादिप्रतिपाद्यं यद्ब्रह्मतत्त्वं तदेतदुत्तमं व्योम। न ह्येतस्मादधिकं किंचिद्वेद्यमस्ति। तथा च श्वेताश्वतरा आमनन्ति---"एतज्ज्ञेयं नित्यमेवाऽऽत्मसंस्थं नातः परं वेदितव्यं हि किंचित् " इति। तस्मादस्मिन्ब्रह्मणि विद्या समाप्ता।
एकाग्रचित्तस्योत्तमाधिकारिणः सेयं विद्या सुलभा। यस्तु सांसारिकफलकामनया चञ्चलचित्तस्तस्य तत्फलसाधनोक्तिव्याजेन चित्तैकाग्र्यहेतुमुपासनं विधत्ते--
स य ए॒वं वेद॒ प्रति॑तिष्ठति। अन्न॑वानन्ना॒दो भ॑वति। म॒हा-
_____________________________________________________
१ ख. ०स्परं वि०। २ घ. ०विकोऽद्वै०। ४ ०क्षणल०।

[[680]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]
न्भ॑वति। प्र॒जया॑ प॒शुभि॑र्ब्रह्मवर्च॒सेन॑। म॒हान्की॒र्त्या॥

इति कृष्णयजुर्वेदीयतैत्तिरीयारण्यके नवमप्रपाठके
षष्ठोऽनुवाकः॥ ६॥

### ०७ 
अथ सप्तमोऽनुवाकः।
अन्नं॒ न नि॑न्द्यात्। तद्व्र॒तम्, इति।

एवंशब्दः प्रकृतं परामृशति। अन्नं ब्रह्मेत्यारभ्याऽऽनन्दो ब्रह्मेत्येतदन्तं प्रकृतम्। तत्र ब्रह्मज्ञानं प्रत्यन्नस्य प्रथमद्वारत्वात्तस्मिन्प्रतीके ब्रह्मदृष्टिं विधत्ते---यः पुमानन्नं ब्रह्मेत्युपास्ते स पुमान्मनश्चाञ्चल्यराहित्येन प्रतिष्ठितो भवति। किंच प्रभूतान्नयुक्तस्तदन्नमत्तुं समर्थो रोगादिरहितो भवति। पुत्रपौत्रादिप्रजया गवाश्वादिपशुभिर्वेदशास्राभ्यासरूपेण ब्रह्मवर्चसेन तत्तद्विषयजनितकीर्या च समृद्धो भवति। यस्मादन्नेन द्वारभूतेनोपासितेन ब्रह्मज्ञानं लभते तस्मादयमुपासको गुरुमिवान्नं न निन्द्यात्। तद्व्रतमिति तदेतदनिन्दनमस्योपासकस्य व्रतं नियमेन संपादनीयम्। तदतिक्रमे सत्युपा-सनमङ्गविकलं स्यात्।

अथोपासनान्तरं विधातुमुपास्यं दर्शयति---
प्रा॒णो वा अन्न॑म्। शरी॑रमन्ना॒दम्। प्रा॒णे
शरी॑रं॒ प्रति॑ष्ठितम्। शरी॑रे प्रा॒णः प्रति॑-
ष्ठितः। तदे॒तदन्न॒मन्ने॒ प्रति॑ष्ठितम्, इति।

यथा शरीरस्यान्तरे भुक्तमन्नं भवति तथा शरीरमध्येऽवस्थानात्प्राण एवान्नम्। मध्यवर्तिनस्तस्य प्राणरूपस्यान्नस्य धारणाच्छरीरमन्नादं भोक्तृरूपं गृहमध्यवर्तिस्तम्भवद्देहमध्यवर्तिप्राणस्य देहधारित्वात्प्राणे शरीरे प्रतिष्ठितं भवति। प्राणस्य देहधारणत्वं प्राणसंवादे श्रूयते--- "अहमेवैतत्पञ्चधाऽऽत्मानं प्रविभज्यैद्बाणमवष्टभ्य विधारयामि " इति। शरीरस्य च प्राणधारणत्वं प्रत्यक्षम्। तदेतत्प्राणशरीरयोरन्योन्याधारत्वं चिन्तनीयम्। किंच प्राणस्यान्तरवस्थानेनान्नत्वं पूर्वमुक्तम्। देहस्यान्नकार्यत्वादन्नत्वम्। तथा सत्युभयोरन्नत्वात्पूर्वोक्तरीत्या परस्पराधारत्वाच्चान्नमेवान्ने प्रतिष्ठितमित्यपि चिन्तनीयम्।

उपास्यमभिधाय तदुपासनं विधत्ते---
स य ए॒तदन्न॒मन्ने॒ प्रति॑ष्ठितं॒ प्रतितिष्ठति। अन्न॑वानन्ना॒दो

[[681]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

भ॑वति। म॒हान्भ॑वाति प्र॒जया॑ प॒शुभिर्ब्रह्मवर्च॒सेन॑। म॒हान्की॒र्त्या॥
इति कृष्णयजुर्वेदीयतैत्तिरीयारण्यके नवम-
प्रपाठके सप्तमोऽनुवाकः॥ ७॥

### ०८ 
अथाष्टमोऽनुवाकः।
अन्नं॒ न परि॑चक्षीत। तद्व्र॒तम्, इति।

अथान्यदुपास्यं दर्शयति---
आपो॒ वा अन्न॑म्। ज्योति॑रन्ना॒दम्। अ॒प्सु ज्योतिः॒ प्रति॑ष्ठितम्।
ज्योति॒ष्यापः॒ प्रति॑ष्ठिताः। तदे॒तदन्न॒मन्ने॒ प्रति॑ष्ठितम् , इति।
पीतानामपामुदराग्निना जीर्णत्वादपामन्नत्वम्। ज्योतिषश्चान्नादत्वम्। वृष्ट्युदके विद्युताग्निदर्शनाद्देहसंतापेन स्वेददर्शनाच्च जलज्योतिषोरन्योन्यप्रतिष्ठितत्वम्। अत एव परस्परान्नत्वम्।

उपासनं विधत्ते--
स य ए॒तदन्न॒मन्ने॒ प्रति॑ष्ठितं॒ वेद॒ प्रति॑ति-
ष्ठति। अन्न॑वानन्ना॒दो भ॑वति। म॒हान्भवति
प्र॒जया॑ प॒शुभि॑र्ब्रह्मर्च॒सेन। म॒हान्की॒र्त्या॥
इति कृष्णयजुर्वेदीयतैत्तिरीयारण्यके नवम-
प्रपाठकेऽष्टमोऽनुवाकः॥ ८।

### ०९ 
अथ नवमोऽनुवाकः।
अन्नं॑ ब॒हु कु॑र्वीत। तद्व्र॒तम्, इति।

पूर्वत्र भोजनकाले प्राप्तमन्नमसम्यक्त्वबुद्धया न परिहरणीयमित्युक्तम्। इह त्वतिथिभ्यो दातुं बहुसंपादनमुच्यते।

पुनरप्यन्युदुपास्यं दर्शयति---
पृ॒थि॒वी वा अन्न॑म्। आ॒का॒शो॑ऽन्ना॒दः। पृ॒थि॒व्या-
मा॑का॒शः प्रति॑ष्ठितः। आ॒का॒शे पृ॑थि॒वी प्रति॑-
ष्ठिता। तदे॒तदन्न॒मन्ने॒ प्रति॑ष्ठितम्, इति।

अधस्तादुपरिष्टाच्च वर्तमानस्याऽऽकाशास्य मध्येऽवस्थानात्पृथिव्या अन्नत्वमाकाशस्य चान्नादत्वम्। मुग्धदृष्ट्योपरिष्टादाकाशस्योपलब्धेस्तयोपलब्धेस्तयोराधाराधेयभावः। विचारदृष्ट्या त्वाकाश आधारः। तयोः परस्परान्नत्वं चिन्तनीयम्।
८६

[[682]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]

उपासनं विधत्ते---
स य ए॒तदन्न॒मन्ने॒ प्रति॑ष्ठितं॒ वेद॒ प्रति॑ति-
ष्ठति। अन्न॑वानन्ना॒दो भ॑वति। म॒हान्भ॑वति
प्र॒जया॑ प॒शुभि॑र्ब्रह्मवर्च॒सेन॑। म॒हान्की॒र्त्या॥
इति कृष्णयजुर्वेदीयतैत्तिरीयारण्यके नवमप्रपाठके
नवमोऽनुवाकः॥ ९॥

### १० 
अथ दशमोऽनुवाकः।
न कंचन वसतौ प्रत्या॑चक्षी॒त। तद्व्र॒तम्, इति।

निवासार्थं स्वगृहे समागतं कमपि न निवारयेत्।
यथोक्तव्रतनिर्वाहकमुपायं प्रसङ्गाद्विधत्ते---
तस्माद्यया कया च विधया ब॑ह्व॑न्नं प्रा॒प्नुयात्, इति।

यस्मादभ्यागताय निवासे दत्ते सत्यन्नमपि दातव्यमन्यथा प्रत्यवायश्रवणात्। "एतद्वृङ्क्ते पुरुषस्याल्पमेधसो यस्यानश्नन्वसति ब्राह्मणो गृहे "[काठ॰ वल्ली॰ १] इत्यदातुरैहिकामुष्मिककृत्स्नफलवर्जनमाम्नायते । तस्मादन्नं दातुं याजनाध्यापनप्रतिग्रहाणां मध्ये येन केनापि प्रकारेणान्नसमृद्धिं संपादयेत्।

अत्र शिष्टाचारं दर्शयति---
अराध्यस्मा अन्नामि॑त्याच॒क्षते, इति।
यो गृहे समागच्छति तस्मा आगतायान्नमराधि संपन्नमित्येवान्नवन्तो विद्वांस आचक्षते, न तु परिहरन्ति।
वह्वन्नसंफादने फलातिशयाय दानविशेषे फलविशेषं दर्शयति---
एतद्वै मुखतो॑ऽन्नं ꣳ रा॒द्धम्। मुखतोऽस्मा अ॑न्न ꣳ रा॒ध्यते।
एतद्वै मध्यतो॑ऽन्न ꣳ रा॒द्धम्। मध्यतोऽस्मा अ॑न्नꣳ
रा॒ध्यते। एतद्वा अन्ततो॑ऽन्न ꣳ रा॒द्धम्। अन्ततोऽस्मा
अ॑न्न ꣳ रा॒ध्यते (१)। य ए॑वं वे॒द, इति।

यदन्नं सापादितमस्त्येतदेवान्नं मुखतो राद्धं भवति। मुख्ये देशे तीर्थक्षेत्रविशेषे मुख्यकाले संक्रान्त्यमावास्यादिरूपे मुख्यायाभ्यागताय वेदशास्त्रतदध्ययनानुष्ठानपराय मुख्यया वृत्त्या श्रद्धाप्रणिपातत्कारादिरूपया मुख्येन दात्रा सात्त्विकेन दत्तमित्यर्थः।

[[683]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।
एतत्सात्त्विकदानं भगवतोदाहृतम्---
"दातव्यमिति यद्दानं दीयतेऽनुपकारिणे।
देशे काले च पात्रे च तद्दानं सात्त्विकं स्मृतम् " इति॥

यः पुमानेवं सात्त्विकं दानप्रकारं वेद विदित्वाऽनुतिष्ठिति। अस्मै जन्मान्तरे मुख्यक्रमेणैवान्नं संपद्यते। मध्यतोऽन्तत इति वाक्यद्वयं राजसतामसदानपरत्वेन व्याख्येयम्।

तच्च भगवता दर्शितम्---
"यत्तु प्रत्युपकारार्थं फलमुद्दिश्य वा पुनः।
दीयते च परिक्लिष्टं तद्राजसमुदाहृतम्॥
अदेशकाले यद्दानमपात्रेभ्यश्च दीयते।
असत्कृतमवज्ञातं तत्तामसमुदात्द्दतम् " इति॥
फलवाक्यमपि तदनुसारेण व्याख्येयम्। उपासनाङ्गभूतव्रतप्रसङ्गेन दानानुसारी फलविशेषोऽभिहितः।

क्षेम इ॑ति वा॒चि। योगक्षेम इति प्रा॑णापा॒नयोः।
कर्मे॑ति ह॒स्तयोः। गतिरि॑ति पा॒दयोः। विमु-
क्तिरि॑ति पा॒यौ। इति मानुषीः॑ समा॒ज्ञाः।

अथोपासनान्येव कानिचिद्विधत्ते---क्षेम इतीत्यादिना। यद्वागिन्द्रियरूपं प्रतीकमस्ति तस्मान्ब्रह्म क्षेमरूपेणावस्थितमित्युपासीत। क्षेमो रक्षणम्। प्राणापानयोरुच्छ्वासनिश्वासयोः प्रतीकयोः क्रमाद्योगरूपेण क्षेमरूपेण च ब्रह्मावस्थितम्। अप्राप्तस्य धनादेः प्राप्तिर्योगः। तस्य परिरक्षणं क्षेमः। कर्मशब्देन होमयुद्धादिव्यापारा विवक्षिताः। ब्राह्मणस्य हस्तयोर्होमादिव्यापारः। क्षत्रियस्य हस्तयोर्युद्धादिव्यापारः। अन्यत्रापि यथायोगं द्रष्टव्यम्। ईदृशकर्मरूपेण हस्तयोः प्रतीकयोर्ब्रह्मावस्थितम्। गमनरूपेण पादयोरवस्थितम्। मलविमोचनरूपेण पायुद्वारेऽवस्थितम्। इत्येवमुक्ताः क्षेम इति वाचीत्यादिका विमुक्तिरिति पायावित्यन्ता मानुषीर्मनुष्यदेहावयवेषु संपादिताः समाज्ञा उपासनाः। सम्यगा समन्तान्निष्पद्यमानाः क्रियाः समाज्ञाः। बहुवचननिर्देशादेकैका पृथगुपासनेत्यवगम्यते।

अथ दै॒वीः। तृप्तिरि॑ति वृ॒ष्टौ। बलमि॑ति वि॒द्युति
(२)। यश इ॑ति प॒शुषु। ज्योतिरिति नक्षत्रे॒षु।
____________________________________________________
१ घ. ०त्त्विकं दा०। २ घ. ०त्त्विकदा०।

[[684]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १
प्रजातिरमृतमानन्द इ॑त्युप॒स्थे। सर्वमि॑त्याका॒शे।
उपासनान्तराणि विधत्ते---अथ दैवीरित्यादिना। अथ मनुष्यावयवगत पञ्चोपास्तिकथनानन्तरं दैवीर्देवशरीरगता उपासनाः कथ्यन्ते। वृष्ट्यभि
मानिदेवतायां तृप्तिरूपेणावस्थितं ब्रह्म। विद्युदभिमानिदेवतायां बलरूपेणावस्थितम्। पशुदेवतासु यशोरूपेणावस्थितम्। नक्षत्रदेवतासु ज्योतीरूपेणावस्थितम्। प्रजातिः पुत्रोत्पादनम्। अमृतं योषिता सह क्रीडा। आनन्दो गुह्येन्द्रियजन्यः परकीयावयवसंयोगरूपो व्यापारः। अनेन रूपत्रयेणोप-
स्थाभिमानिदेवतायामवस्थितम्। त्रयस्य गुह्येन्द्रियविषयत्वं कौषीतकिन आमनन्ति---"प्रज्ञयोपस्थं समारूह्योपस्थेनाऽऽनन्दं रतिं प्रजातिं चाऽऽप्नोति" इति। भूतभौतिकरूपं यज्जगदस्ति तेन सर्वेण रूपेणाऽऽकाशाभिमानिदेवतायां ब्रह्मावस्थितम्। एतेषु क्षेम इति वाचीत्यादिषूपासनेषु यथोपासनं फलं द्रष्टव्यम् "तं यथा यथोपासते तदेव भवति " इति श्रुतेः।

तत्प्रतिष्ठेत्यु॑पासी॒त। प्रतिष्ठा॑वान्भ॒वति। तन्मह
इत्यु॑पासी॒त। म॑हान्भ॒वति। तन्मन इत्यु॑पासी॒त।
मान॑वान्भ॒वति (३)। तन्नम इत्यु॑पासी॒त। नम्य-
न्ते॑ऽस्मै का॒माः। तद्ब्रह्मेत्यु॑पासी॒त। ब्रह्म॑वान्भ॒वति।
तद्ब्रह्मणः परिमर इत्यु॑पासीत ।पर्येणं म्रियन्ते
द्विषन्तः॑ सप॒त्नाः। परि ये॑ऽप्रिया॑ भ्रातृव्याः, इति।

एतच्छ्रुत्यर्थमेवाभिप्रेत्य कानिचित्फलसहितान्युपासनान्युदाहरति---तत्प्रतिष्ठेतीत्यादिना। तद्ब्रह्म प्रतिष्ठा स्थितिहेतुरित्युपासीनेऽशनाच्छादनादिजीवनस्थितिहेतुमान्भवति। महो महत्त्वगुणोपेतम्। महान्धनादिभिः समृद्धः। मनो मननशक्त्युपेतम्। मानवान्मननशक्तिमान्। नमो नमनं नमनेन वशीकरणेनोपेतम् । अस्मा उपासकाय कामा नम्यन्ते स्वाधीना भवन्ति। ब्रह्म वेदः। ब्रह्मवान्स्वाधीनवेदः। ब्रह्मणो ब्राह्मणस्य परिमरः परितो वर्तमानस्य द्वेष्यस्य मृत्युरूपः। एनं पर्येतस्योपासकस्य परितो वर्तमाना द्वेषं कुर्वन्तः शत्रवो म्रियन्ते। एते द्वेषमकुर्वन्तोऽप्यप्रिया भ्रातृव्यास्तथाविधा अपि शत्रवः परितो म्रियन्ते।

स यश्चा॑यं पु॒रुषे। यश्चासा॑वादि॒त्ये। स एकः॑
(४)। स य॑ एवं॒वित्। अस्माल्लो॑कात्प्रे॒त्य। एत-
____________________________________________________
१ क. ख. ग. ङ. ०र्वेणाऽऽका०। २ क. ख. ङ. ०सीताश०।

[[685]]

प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।
मन्नमयमात्मानमुप॑संक्र॒म्य। एतं प्राणमयमात्मा-
नमुप॑संक्र॒म्य। एतं मनोमयमात्मानमुप॑संक्र॒म्य।
एतं विज्ञानमात्मानमुप॑संक्र॒म्य। एतमान-
न्दमयमात्मानमुप॑संक्र॒म्य। इमाल्लोँकान्कामान्नी
कामरूप्य॑नुसं॒चरन्। एतत्साम गा॑यन्ना॒स्ते।

यथोक्तोपासनैरस्मिञ्जन्मनि जन्मान्तरे वा चित्तैकाग्र्यं प्राप्तस्य यद्वेदनीयं यच्च वेदनफलं तदुभयं दर्शयति---स यश्चेत्यादिना। स यश्चायं पुरुष इत्यार-
भ्यैतमानन्दमयमात्मानमुपसंक्रम्येत्यन्तस्यार्थः पूर्वानुवाकेऽभिहितोऽप्यत्र नानाविधोपासनसाध्यस्य चित्तैकाग्र्यरूपस्य तपसः परमपुरुषार्थपर्यवसायित्वं दर्शयितुं पुनरप्यभिहितः।आनन्दमयकोशे ब्रह्म पुच्छमित्यभिहितस्या- खण्डैकरसस्याऽऽनन्दस्याऽऽत्मत्वेन साक्षात्कृतत्वात्प्रियमोदादिचतुर्षु कोशावयवेषु ततः पूर्वेषु च कोशेषु बन्धहेतुषु सर्वेषु स्वात्मत्वभ्रमस्य निःशेषेण परित्यक्तत्वादयं मुक्त एव। तथाऽपि जीवत्ययमिति लोकैर्व्यपदिश्यते। देहेन्द्रियादीनां लोकैर्दृश्यमानत्वात्। अतो लोकदृष्ट्या जीवनात्स्वदृष्ट्या मुक्तत्वाच्चासौ जीवन्मुक्तः। स च यथोक्तप्रकारेणाऽऽत्मानमुपसंक्रम्य यावद्देहपातमितरपुरुषवदास्ते। किं कुर्वन्। कामान्नी कामरूपी भूत्वा लोकानिमाननुक्रमेण संचरन्कामत इच्छातोऽन्नमत्तीति। भोज्याभोज्यविभागप्रतिपादकविधिनिषेधशास्त्रातिवर्तित्वाद्यस्य कस्यापि गृहे भुङ्क्ते। तथा च श्रूयते--- "सार्ववर्णिकं भैक्षमाचरन्नुदरपात्रेण " इति। "निस्त्रैगुण्ये पथि विचरतां को विधिः को निषेधः " इत्युक्तत्वाच्‍च। कामत इच्छातो रूपं वेषधारणमस्यास्तीति कामरूपी "अव्यक्तलिङ्गा अव्यक्ताचाराः " इति श्रुतेः। इमे लोकाः काशीद्वारवत्यादिभूप्रदेशविशेषास्तेषु क्रमेण संचरति। न तु क्वचिद्गृहं कृत्वा निवसति "अनिकेतवास्यप्रयत्नः " इति श्रुतेः। यद्वा-- "ब्रह्मादिस्थावरान्ता ये प्राणिनो मम पूः स्मृताः " इत्येवमुपदेशसाहस्र्यामभिहितेन प्रकारेण सर्वात्मत्वनिश्चये ये पुरुषा येषु येषु लोकेष्वनुसंचरन्ति तत्सर्वं स्वकीयमित्येव परितुष्यन्नवतिष्ठत इत्यर्थः। पुनरपि किं कुर्वन्---एतत्साम गायन्नेतदनन्तरमेव वक्ष्यमाणं साम गीत्यात्मकं मन्त्रम्। यद्वा समत्वप्रतिपादकं मन्त्रम् "सर्वेण समस्तेन साम " इति श्रुतेः। सर्वदा समस्तेन सामेत्यपि श्रुतं गायन्सामवेदोक्तक्रमेण गीतं कुर्वाञ्शिष्यान्प्रति स्वकीयसर्वात्मत्वप्रकटनं गानस्य फलम्।

हा३वु॒ हा३वु॒ हा३वु॒ (५)। अ॒हमन्नम॒हमन्नम॒हमन्नम्।
_____________________________________________________
१ ग. घ. गीतिं। २ घ. ०कीयं सार्वात्म्यप्र ०।

[[686]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]
अ॒हमन्ना॒दोऽ३॒हमन्ना॒दोऽ३॒हमन्ना॒दः। अ॒ह ꣳ श्लोक॒-
कृद॒ह ꣳ श्लोक॒कृद॒हꣳ श्लोक॒कृत्। अहमस्मि
प्रथमजा ऋता३स्य॒। पूर्वं देवेभ्यो अमृतस्य
ना३भा॒यि॒। यो मा ददाति स इदेव मा३ऽऽ-
वाः॒। अ॒हमन्न॒मन्न॒॑मदन्त॒मा३द्मि॒। अ॒हं विश्वं॒
भुव॑न॒मभ्य॑भ॒वा३म्। सुव॒र्न ज्योतीः॑, इति।

अथ सामस्वरूपं दर्शयति---हा३वु हा३वु इत्यादिना। अहोशब्दस्याऽऽश्चर्यवाचकस्यात्र गानार्थे वर्णविकारे सति हावुशब्दो निष्पद्यते। अतिशयद्योतनार्थं त्रिरावृत्तिः। पूर्वं देहमात्रवर्तिनो मम गुरुशास्त्रप्रसादलब्धज्ञानमात्रेण सर्वात्मकब्रह्मस्वरूपता प्राप्तेति यदस्ति तदिदमत्याश्चर्यमित्यर्थः। अहमन्नमित्यादिना सर्वात्मकत्वानुभवः प्रकटी क्रियते। यद्यदन्नं व्रीहियवगोधूमादिनिष्पाद्यं तत्सर्वमहमेव तस्मिन्नन्ने नामरूपभागस्य मिथ्यात्वाद-धिष्ठानभागस्य सच्चिदानन्दरूपस्य वस्तुनो मत्स्वरूपत्वात्। एवमन्नादश्लोककृतावपि द्रष्टव्यौ। ब्राह्मणक्षत्रियगवाश्वादिश्चेतनोऽन्नादः। श्लोकशब्दः संघवाची पद्यवाची वा। सैन्यादिरूपं संघं करोति संपादयतीति श्लोककृद्राजादिः। यद्वा काव्यादिग्रन्थेषु पद्यं करोतीति श्लोककृद्विद्वान्। अत्र कृत्स्नान्नकृत्स्नभोक्तृकृत्स्नविद्वत्संग्रहार्थं वाक्येषु वीप्सा। तत्राप्येतत्सर्वात्मकत्वमावश्यकम्। सत्य इव विश्वासोत्पादनार्थाय त्रिरुक्तिः। तस्याश्च विश्वासहेतुत्वं लोके वेदे च प्रसिद्धम्। "त्रिर्वः शपथयाम्यहम् " इत्यादिलोकप्रसिद्धिः। "त्रिषत्या हि देवाः" इति वैदिकप्रसिद्धिः। ऋतास्य ऋतस्य ब्रह्मणः प्रथमजाः प्रथमकार्यभूतो योऽस्ति हिरण्यगर्भः। हिरण्यगर्भकल्पनाधिष्ठानत्वात्। देवेभ्य इन्द्रादिभ्यः पूर्वमेवाहमस्मि। इन्द्रादीनामात्मना सृष्टत्वात्। सा च सृष्टिर्बृहदारण्यके पठ्यते---"तच्छ्रेयोरूपमत्यसृजत क्षत्रं यान्येतानि देवत्रा क्षत्राणीन्द्रो वरुणः सोमो रुद्रः " इत्यादिः। अमृतस्य मोक्षस्य चक्रनाभिवदाश्रयोऽस्मि। यथा रथचक्रस्य नाभिरराणां नेमेश्चाऽऽश्रयस्तद्वदहमपि मोक्षस्याऽऽश्रयः "तरति शोकमात्मवित्" इत्यात्मज्ञानेन मुक्तिश्रवणात्। य आचार्यो मामेवंविधपरमात्मानं ददाति शिष्येभ्य उपदिशति स इत्स एवाऽऽचार्य एवमुक्तप्ररेण परमात्मतां बोधयित्वा शिष्यानवति। अथवा यः पुमानुदारः सन्मामत्तुमन्नरूपं ब्राह्मणादिभ्यो ददाति स इत्स एवान्नस्य दाता पुरुषो ब्राह्मणादिरूपमावा वक्ष्यमाणप्रकारेणावति। "अन्नात्प्राणा भवन्ति"
___________________________________________________
१ ग. ०दिसं०। २ ख. ङ. ०रूपसं०। ३ क. ख. ङ. ०त्वमवश्यम्। ४ घ. ०नाय। ५ क. ख. ङ. ०त्रा क्षात्रा०। ६ ख. ङ. ०रुणं सो०। ७ ख. रुद्रमित्या०। ८ ग. ०मन्न०।

[[687]]

[प्रपा॰ ९ अनु॰ १] कृष्णयजुर्वेदीयं तैत्तिरीयारण्यकम्।

इत्यादिना कार्यपरम्परामन्नजन्यामाम्नाय---"तस्मादन्नं ददन्सर्वाण्येतानि ददाति" इति याज्ञिक्यामुपनिषदि वक्ष्यते। बोधयितव्यः परमात्मरूपो दात-
व्यान्नरूपश्चाहमेवास्मीत्यर्थः। अहमन्नदेवतारूपः सन्दानमन्तरेण स्वयमेवान्नं भक्षयन्तं लोभयुक्तमतिकृपणं पुरुषमद्मि भक्षयामि। महारौरवादिनरकपातेन विनाशयामीत्यर्थः। "केवलाघो भवति केवलादी " इति श्रुतेः। "भुञ्जते ते त्वघं पापा ये पचन्त्यात्मकारणात् " इतिस्मृतेश्च। अहं विश्वं सर्वं भुवनं लोकजातमभ्यभवं अभिभूतवान्। अहमेवेश्वररूपः सन्प्रलयकाले संहृतवानस्मि। सुवःशब्दः स्वर्गस्थमादित्यमुपलक्षयति। नशब्द उपमानार्थः। आदित्यो यथा प्रकाशान्तरनैरपेक्ष्येण स्वयमेव स्वप्रकाशरूपस्तथैवाहं चक्षुरादिनिरपेक्षः सन्नेव चैतन्यज्योतिरस्मि।

अनेन साम्ना प्रतिपादितः सर्वात्मत्वानुभवः कस्य फलमित्याशङ्कयाऽऽह-
य ए॒वं वेद॑, इति।
ब्रह्म पुच्छमितिवाक्येनोक्तमखण्डैकरसमानन्दात्मानं यः पुमानन्नमयादिद्वारेण साक्षात्करोति तस्यैतत्फलम्। यद्यपि स य एवंविदिति फलभाग्विद्वान्पूर्वमेव निर्दिष्टस्तथाऽपि विदुष एव फलं नेतरस्याविदुषः। विदुषस्त्ववश्यं फलं भवत्येवेति द्विविधनियमार्थं य एवं वेदेति पुमराम्नातम्।

अनुवाकार्थमुपसंहरति---
इत्यु॑प॒निष॑त् (६) , इति॥
इति कृष्णयजुर्वेदीयतैत्तिरीयारण्यके नवमप्रपाठके
दशमोऽनुवाकः॥ १०॥

भृगुर्वै वारुणिरित्यारभ्य य एवं वेदेत्यन्तेन ग्रन्थेन प्रतिपादिता येयं विद्या सेयमितिशब्देन परामृश्यते। सा चोपनिषच्छब्दवाच्या। तच्छब्दनिर्वचनं तु पूर्वमेव प्रपञ्चितम्। एषोपनिषत्समाप्तेति वाक्यशेषः॥
+ इति नवमप्रपाठके प्रथमोऽनुवाकः॥१॥
____________________________________________________
* एतग्रे ग. पुस्तके--- "राध्यते विद्युति मानवान्भवत्येको हा३वु य एवं वेदैकं च " इत्यधिकम्। + एतत्प्रपाठकस्याऽऽदौ---प्रपाठकानुवाकयोर्वै-परीत्यकारणस्योल्लेखष्टिप्पण्यां कृतोऽस्ति स तत्रावलोकनीयः।
___________________________________________________
१ घ. ०नन्दमात्मा ०।

[[688]]

श्रीमत्सायणाचार्यविरचितभाष्यसमेतम् — [ प्रपा॰ ९ अनु॰ १ ]

[*भृगु॒स्तस्मै॒ यतो वि॑शन्ति॒ तद्विजि॑ज्ञसस्व॒ त्रयो॑-
दशान्नं॑ प्रा॒णो मनो॑ वि॒ज्ञानं॒ द्वाद॑श द्वादशाऽऽ-
न॒न्दो दशान्नं॒ न नि॑न्द्या॒दन्नं॒ न परिचक्षी॒तान्नं॑
ब॒हु कु॑र्वीतैकादशैकादश॒ ] न कंचनैक॑षष्टि॒र्दश॑॥

स॒ह ना॑ववतु । स॒ह नौ॑ भुनक्तु। स॒ह वी॒र्य॑ करवावहै।
ते॒ज॒स्वि नावधी॑तमस्तु॒ मा वि॑द्विषा॒वहै॑॥
ॐ शान्तिः॒ शान्तिः॒ शान्तिः॑+।
हरिः॑ ॐ।
इति कृष्णयजुर्वेदीयतैत्तिरीयारण्यके नवमः-
प्रपाठकः समाप्तः॥ ९॥
वेदार्थस्य प्रकाशेन तमो हार्दं निवारयन्॥
पुमर्थांश्चतुरो देयाद्विद्यातीर्थमहेश्वरः॥ १॥
इति श्रीमत्सायणाचार्यविरचिते श्रीबुक्कणसाम्राज्यधुरंधरमाधवविद्यारण्य-
परमेश्वरसंबन्धिवेदार्थप्रकाशे कृष्णयजुर्वेदीयतैत्तिरीयारण्यकभाष्ये वारुण्य-
परनामधेयसांहित्यामुपनिषदि ब्रह्मवल्लयाख्यस्तृतीयोऽनुवाकः॥ ३॥
समाप्तेयं वारुण्यपरनामधेयवती सांहित्युपनिषत्।
----------
____________________________________________________
* एतच्चिह्नान्तर्गतग्रन्थस्थाने ग. पुस्तकेऽन्यथा पाठः। स यथा--- "भृगु॒स्तस्मै॒ यतो॑ वै विशन्ति॒ तद्विजि॑ज्ञासस्व॒ तत्रयो॑द॒शान्नं॑ प्रा॒णो मनो॑ वि॒ज्ञानं॒ तद्वि॒ज्ञाय॒ तं तप॑सा॒ द्वाद॑श द्वादशाऽऽन॒न्द इति॒ सैषा दशान्नं॒ न नि॑न्द्यात्प्रा॒णः शरी॑र॒मन्नं॑ न परि॑चक्षी॒ताऽऽपो॒ ज्योति॒रन्नं॑ ब॒हु कुर्वी॑त पृ॒थि॒व्यामाका॒श एका॑दशैकादश॒ " इति।
_____________________________________________________
+ एतदग्रे ग. पुस्तके--- "भृगुरित्युपनिषत्। शं नो मित्रः। आवीद्वक्तारम्। ॐ शान्तिः " इत्यधिकम्।

[[689]]
