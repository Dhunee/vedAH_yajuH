+++
title = "नारायणोपनिषदादि"

+++
कृष्णयजुर्वेदीयं तैत्तिरीयारण्यकम्।
________________________
________________________

## १० 

### ०१ 
अथ दशमः प्रपाठकः।
अथ नारायणोपनिषत्।
(तत्र प्रथमोऽनुवाकः।)
________________________

ह॒रिः॒ ॐ

स॒ह ना॑ववतु । स॒ह नौ॑ भुनक्तु। स॒ह वी॒र्य॑ करवावहै।
ते॒ज॒स्वि नावधी॑तमस्तु॒ मा वि॑द्विषा॒वहै॑॥
ॐ शान्तिः॒ शान्तिः॒ शान्तिः॑+।
इति शान्तिः।

वागीशाद्याः सुमनसः सर्वार्थानामुपक्रमे।
यं नत्वा कृतकृत्याः स्युस्तं नमामि गजानानम्॥ १॥
यस्य निःश्वसितं वेदा यो वेदेभ्योऽखिलं जगत्।
निर्ममे तमहं वन्दे विद्यातीर्थमहेश्वरम्॥ २॥
वारुण्युपनिषद्युक्ता ब्रह्मविद्या ससाधना।
याज्ञिक्यां खिलरूपायां सर्वशेषोऽभिधीयते॥ ३॥

यथा बृहदारण्यके सप्तमाष्टामाध्यायौ खिलकाण्डत्वेनाऽऽचार्यैरुदात्द्दतौ, तथेयं नारायणीयाख्या याज्ञिक्युपनिषदपि खिलकाण्डरूपा तल्लक्षणोपेतत्वात्। कर्मोपासनब्रह्मकाण्डेषु त्रिष्वपि यद्यद्वक्तव्यमवशिष्टं तस्य सर्वस्याभिधानेन प्रकीर्णरूपत्वं खिलत्वम्। बृहदारण्यके सप्तमाध्याये-- "पूर्णमदः पूर्णमिदम् " इत्यादिना ब्रह्मतत्त्वमभिहितम्। "ॐ खं ब्रह्म " इत्यादिभिरष्टमाध्यायगतैश्च "यो ह वै ज्येष्ठं च श्रेष्ठं च वेद " इत्यादिभिर्वाक्यैर्नानाविधान्युपासनान्यभिहितानि। "स यः कामयेत महत्प्राप्नुयाम् " इत्यादिना मन्थाख्यं कर्माभिहितम्। तथा पुत्रविशेषादिकामनायुक्तानां तत्कर्माण्यभिहितानि। एवमत्राप्यम्भस्य पार इत्यादिना ब्रह्मतत्त्वमभिहितम्। "आदित्यो
_____________________________________________________
* अयमेव दशमः प्रपाठक उपनिषत्पञ्चकान्तर्गतनारायणोपनिषदितिनामधेयवान्। इयमेव याज्ञिक्युपनिषत्खिलकाण्डरूपेति भाष्यकृता स्पष्टीकृतम्।
__________________________________________________
१ ङ. सनातना। २ ग. ०णीया व्याख्या। ३ ख. झ. च. यद्व०। ४ ख. ग. च. ०र्णकरूपं खि०। ५ ख. ०गतैः स यो। ६ ख. ग. महान्प्रप्नु०। ७ ख. तत्पुत्र०। ८ च. ०नां तु त ०।
८७

[[690]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
वा एष एतन्मण्डलम् " इत्यादिनोपासनमभिहितम्। "भूरन्नमग्नये पृथिव्यै स्वाहा " इत्यादिना कर्माण्यभिहितानि। तत्र कर्मणां बाहुल्याद्याज्ञिकीत्युच्यते। तदीयपाठसंप्रदाय उपक्रमे ब्रह्मतत्त्वाभिधानादुपसंहारे च ब्रह्मज्ञानसाधानानां सत्यादीनां संन्यासान्तानामभिधानादुपनिषदित्युच्यते। तदीयपाठसंप्रदायस्तु देशविशेषेषु बहुविध उपलभ्यते। तत्र यद्यपि शाखाभेदः कारणं तथाऽपि तैत्तिरीयशाखाध्यापकैस्तत्तद्देशनिवासिभिः शिष्टैरादृतत्वात्सर्वोऽपि पाठ उपादेय एव। तत्र द्रविडानां चतुःषष्ठ्यनुवाकपाठः। आन्ध्राणामशीत्यनुवाकपाठः। कर्णाटकेषु केषांचिच्चतुःसप्ततिपाठः। अपरेषां नवाशीतिपाठः। तत्र वयं पाठान्तराणि यथासंभवं सूचयन्तश्चतुःषष्टिपाठं प्राधान्येन व्याख्यास्यामः। तत्र प्रथमानुवाकस्याऽऽदौ काश्चिदृचो ब्रह्मतत्त्वं प्रतिपादयन्ति। तासु प्रथमामृचमाह---
अभ्भ॑स्य पा॒रे भुव॑नस्य॒ मध्ये॒ नाक॑स्य पृ॒ष्ठे म॑ह॒तो मही॑यान्।

शु॒क्रेण॒ ज्योती ꣳ॑षि समनु॒प्रवि॑ष्टः प्र॒जाप॑तिश्चरति॒ गर्भे॑ अ॒न्तः, इति।
अम्भस्य बहुविधसमुद्रमध्यवर्तिजलस्य पारे परतीरे यो महान्प्रौढो लोका-
लोकपर्वतादिस्ततोऽपि महीयान्महन्तरोऽयं परमेश्वरः। भुवनस्य पृथिव्यादिलोकस्य मध्ये यो महान्मेर्वादिस्ततोऽपि महत्तरः। नाकस्य पृष्ठे स्वर्गस्योपरि यो महान्ब्रह्मलोकादिस्ततोऽपि महत्तरः। तथा च च्छन्दोगा आमनन्ति---"ज्यायान्पृथिव्या ज्यायानन्तरिक्षाज्ज्यायान्दिवो ज्यायानेभ्यो लोकेभ्यः " इति। "स एवाधस्तात्स उपरिष्टात्स पश्चात्स पुरस्तात्स दक्षिणतः स एवेद ꣳ सर्वम् " इति च। स परमेश्वरः शुक्रेण भासकेन जीवचैतन्यरूपेण ज्योतींषि निर्मलत्वेन भासकान्यन्तःकरणानि सम्यगनुप्रविष्टः। "तत्सृष्ट्वा तदेवानुप्राविशत् " इति श्रुतेः। गर्भे ब्रह्माण्डरूपेऽन्तर्मध्ये प्रजापतिर्विराड-
रूपो भूत्वा चरति वर्तते। विराड्रपमाधर्वणिका आमनन्ति---"अग्निर्मूर्धा चक्षुषी चन्द्रसूर्यौ दिशः श्रोत्रे वाग्विवृताश्च वेदाः। वायुः प्राणो हृदयं विश्वमस्य पद्भ्यां पृथिवी " इत्यादि। अग्निः प्रकाशयुक्तो द्युलोकः। सर्वव्यापी परमेश्वरो वस्तुतस्तथाविध एव सन्मायावशाद्देहेषु जीवरूपेण ब्रह्माण्डे च विराड्रूपेणावस्थित इत्यर्थः।

द्वितीयामृचमाह---
यस्मि॑न्नि॒द ꣳ सं च॒ वि चैति॒ सर्वं॒ यस्मि॑न्दे॒वा अधि॒ विश्वे॑ निषे॒दुः।
तदे॒व भूतं तदु॒ भव्य॑मा इ॒दं तद॒क्षरे॑ पर॒मे व्यो॑मन्, इति।
_____________________________________________________
१ ग. च. झ. ०ते। उ०। २ ख. च. ०भेदाः का०। ३ ख. ०यकशा०। ४ ग. च. झ. ०यन्तोऽशीतिपा०। ५ च. ०रः। तथा भु०। ६ ख. ग. ०था छन्दो०। ७ ख. वाग्वृत्ताश्च। ८ च. ०वृत्ताश्च।

[[691]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।

इदं सर्वं जगद्यस्मिन्नव्याकृते मूलकारणे समेति च व्येति च। सृष्टिकाले समुत्पन्नं सत्संगतमपि भवति। शं चेति पाठे सुखमपि प्राप्नोतीति व्याख्येयम्। व्यत्ययेन वा संगतमिति द्रष्टव्यम्। संहारकाले विलीनं सद्विगतमपि भवति। अध्यधिका हिरण्यगर्भविराडायोऽग्नीन्द्रादयश्च विश्वे सर्वे देवा यस्मिन्नव्यक्ते मूलकारणे निषेदुर्नितरामाश्रित्यावस्थिताः। तदेव सृष्टिसंहारयोर्देवानां चाऽऽधारभूतमव्याकृतमेव। भूतमतीतं जगत्। भव्यं भविष्यज्जगत्, इदं वर्तमानमपि जगत्, तदु तदेवाव्याकृतम्। आ इत्याश्चर्ये। आसीदिति प्रसिद्धिर्वा तस्यार्थः। तत्तादृशमव्याकृतमक्षरे विनाशरहिते परम उत्कृष्टे व्योमन्नाकाशवदमूर्ते परमात्मनि वर्तत इति शेषः।

तृतीयामृचमाह---
येना॑ऽऽवृ॒तं खं च॒ दिवं॑ म॒हीं च॒ येना॑ऽऽदि॒त्यस्तप॑ति॒ तेज॑सा॒ भ्राज॑सा च।
यम॒न्तः स॑मु॒द्रे क॒वयो॒ वय॑न्ति॒ *तद॒क्षरे॑ पर॒मे प्र॒जाः, इति।

वाजसनेयिनो गार्गिब्राह्मणे परमात्मन्याश्रितं यदव्याकृतमभिधीयते--"एतस्मिन्नु खल्वक्षरे गार्ग्याकाश ओतश्च प्रोतश्च " इति, तत्पूर्वस्यामृच्यभिहितम्। अस्यां तु तेनाव्याकृतेनोपहितं जगत्कारणं चैतन्यमभिधीयते। येन सच्चिद्रूपेण कारणेन खमन्तरिक्षलोको दिवं द्युलोको महीं महीलोके इत्येतत्सर्वमावृतं व्याप्तम्। चकाराभ्यां तत्तल्लोकवासिनो देहाः समुच्चीयन्ते। तेऽपि कारणेन व्याप्ताः। अत एवोक्ताः सर्वेऽपि सद्रूपतया भासन्ते। येन परमेश्वरेणानुगृहीत आदित्यस्तेजसा स्वकीयमण्डलान्तर्गतभास्वररूपेण भ्राजसा च प्रसारितरश्मिरूपया दीप्त्या च तपति सर्वमिदं जगदभितप्तं प्रकाशितं च करोति। कवयस्तत्त्वविदो यं परमात्मानं समुद्रेऽन्तः समुद्रोपलक्षितस्य कृत्स्नस्य जगतो मध्ये तन्तूनिव वयन्ति यथा पटस्वरूपे तन्त-वोऽनुगतास्तथा जगति ब्रह्मतत्त्वमनुगतं पश्यन्ति। तच्च ब्रह्मतत्त्वमक्षरे विनाशरहिते परम उत्कृष्टे निजस्वरूपेऽवस्थाय प्रजा उत्पादयतीति शेषः। स्वरूपेऽवस्थानं छन्दोगाः प्रश्नोत्तराभ्यामामनन्ति---"स भगवः कस्मिन्प्रतिष्ठित इति स्वे महिम्नि " इति। आधारान्तरराहित्यमेव स्वस्मिन्नवस्थानम्। +यदक्षर इति पाठेऽपि तच्छब्दार्थत्वेनैव व्या ख्येयम्।
______________________________________________________
* यदक्षर इति ख. च. झ. पुस्तकपाठः। +ख. पुस्तके तदक्षर इति पाठः।
____________________________________________________
२ ग. च. वा गतमि०। २ ख. ०न्नव्याकृते मू०। ३ ख. ०दिव प्र०। ४ ग. ०र्वा। तस्यान्तर्गतं तादृ०। ५ ख. ०न्यास्ते यत्तद०। ६ झ. ०मधी०। ७ ग. ०हितम्। तेन कारणेन व्याप्ता अत। ८ ग. ०ण्डलया भा०। च झ. ०ण्डलदीप्त्या। भा। ९ ग. ०स्वद्रूपे०। १० ग. ०च्छब्दोऽर्थत्वेन व्या०। ११ ग. व्याख्येयः।

[[692]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
चतुर्थीमृचमाह---
यतः॑ प्रसू॒ता ज॒गतः॑ प्रसूती॒ तोये॑न जी॒वान्व्यच॑सर्ज॒ भूम्या॑म्।
यदोष॑धीभिः पु॒रुषा॑न्प॒शू ꣳश्च॒ भूतानि॑ चराच॒राणि॑, इति।

पूर्वमन्त्रे जगत्कारणमव्याकृतोपहितं यच्चैतन्यमुक्तं तस्यात्र जगदुपादानत्वं प्रपञ्च्यते। "आत्मन आकाशः संभूतः" इत्यारभ्य "अन्नात्पुरुषः" इत्यन्तेन ग्रन्थेन पूर्वमभिहिता जगतः प्रसृती प्रसूतिः सृष्टिरुत्पत्तिर्यस्मादव्याकृतोपहिताच्चैतन्यात्प्रसूता प्रवृत्ता, तच्चैतन्यं कारणभूतं तोयेन जलोपलक्षितेन भूतपञ्चकेन जीवान्मनुष्यगवादीञ्जीवदेहान्व्यचसर्ज भूम्यां जगत्यां विशेषेणोत्सृ(णासृ)जत्। व्यससर्जेति पाठेऽपि तथैव व्याख्येयम्। तथा यच्चैतन्यरूपं मायाविशिष्टं कारणमोषधीभिर्व्रीहियवादिभिरुपलक्षितमन्नं भूत्वा मनुष्यान्पशूंश्च तदुपलक्षितस्थावरजङ्गमशरीराणि सर्वाण्यपि प्रविवेश वृक्षादिषु स्थावरेषु वृष्टिजलरूपेण प्रवेशः। तेन चैतन्येन सर्वं जगत्कवलितमिति शेषः।

पञ्चमीमृचमाह-
अतः॑ परं नान्य॒दणी॑यस ꣳ हि॒ परा॑त्परं॒ यन्मह॑तो म॒हान्त॑म्।
यदे॑कम॒व्यक्त॒मन॑न्तरूपं॒ विश्वं॑ पुरा॒णं तम॑सः पर॑स्तात्, इति।

पूर्ववाक्योक्तेन जगत्कारणत्वाकारेणोपलक्षितं शुद्धं वस्त्वत्र निरूप्यते। यद्वस्तु परादुत्कृष्टाद्धिरण्यगर्भादेरपि परमत्यन्तमुत्कृष्टम्। यच्च महत आकाशादेर्महान्तं महत्। यदप्येकं सजातीयविजतीयस्वगतभेदरहितम्। अव्यक्तमिन्द्रियागम्यम्। अनन्तरूपं देशकालवस्तुपरिच्छेदशून्यम्। विश्व जगदात्मकम्। पुराणमनादिसिद्धम्। तमसः परस्तादज्ञानात्पृथग्वर्तते। अतो वस्तुनोऽन्यद्वस्त्वणीयसमत्यन्तदुर्लक्ष्यं परमुत्कृष्टं नास्ति।

विश्वविशेषणेन यत् स र्वजगदात्मकत्वमुक्तं तदे तत्षष्ठीसप्तमी भ्यामृग्भ्यां प्रपञ्चयति---
तदे॒वर्तं तदु॑ स॒त्यमा॑हु॒स्तदे॒व ब्रह्म॑ पर॒मं क॑वी॒नाम्। इ॒ष्टा॒पू॒र्तं
ब॑हु॒धा जा॒तं जाय॑मानं वि॒श्वं बि॑भर्ति॒ भुव॑नस्य॒ नाभिः॑॥
तदे॒वाग्निस्तद्वा॒युस्तत्सूर्यस्तदु॑ च॒न्द्रमाः॑।
तदे॒व शु॒क्रममृ॒तं तद्ब्रह्म॒ तदापः॒ स प्र॒जाप॑तिः, इति।
_____________________________________________________
१ ख. ०दुत्पादनत्वं च प्र०। ग. च. ०दुत्पादनं च प्र०। २ ग. ०सूतिः। प्रसूतिः सूतिरु०। ३ ख. ग. च. ०न्व्यसस०। ४ च. झ. ०गत्याम्। व्य०। ५ ख. ग. व्यचस०। ३ ख. ०गत्पालि०। ग. ०गत्परिदलि०। ७ ख. ०त्वात्कारणो०। ८ ग. च. झ. ०यर०। ९ ग. ०दरूपम्। १० ख. ०श्वं सर्वज०। ११ ख. यस्य सर्व०। १२ ग. च. ०त्सर्वं ज०। १३ ख. ०देव षष्ठी०। १४ ख. ०मीभ्यां प्र०। १५ ०दापस्तत्प्रजा०।

[[693]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।

मनसा यथावस्तुचिन्तनमृतम्। वाचा तदुच्चारणं सत्यम्। एतदुभयमपि तदेवाधिष्ठानरूपं ब्रह्मैव। कवीनां वेदशास्त्रपारं गतानां परममुत्कृष्टं प्रमाणत्वेनाऽऽदरणीयं यद्ब्रह्म वेदरूपं वस्तु तदपि स्वाधिष्ठानभूतपरब्रह्मात्मकमेव। इष्टं दर्शपूर्णमासादि श्रौतं कर्म। पूर्तं वापीकूपादि स्मार्तं कर्म। तदुभयमपि तदेव ब्रह्म। तथा बहुधा जातं पूर्वकल्पतत्पूर्वकल्पादिरूपेण बहुप्रकारमुत्पन्नमिदानीमपि तथा जायमानं विश्वं अत आधेयं सर्वमधिष्ठानस्वरूपमेव। अग्निवायुसूर्यचन्द्रमसोऽपि तदेव। तथा शुक्रं दीप्यमानं नक्षत्रादिकममृतं देवैः सेव्यं पीयूषमेतदुभयमपि तदेवाधिष्ठानरूपमेव यद्ब्रह्म हिरण्यगर्भरूपं तदपि तदधिष्ठानात्मकमेव। या आपो जलोपलक्षितानि पच्च भूतानि यश्च प्रजापतिर्विराड्रूपस्तदुभयमप्यधिष्ठानरूपमेव। यद्यज्जगदविद्यादृष्ट्या नानाविधं प्रतीयते तत्सर्वं विद्यादृष्ट्याऽखण्डैकरसं ब्रह्मैव। अत एव दृष्टिद्वयमभिप्रेत्य वाजसनेयिन आमनन्ति---"यत्र हि द्वैतमिव भवति तदितर इतरं पश्यति " इत्याविद्यादृष्टिः, "यत्र त्वस्य सर्वमात्मैवाभूत्तत्केन कं पश्येत् " इति विद्यादृष्टिः।
ननु________________________"प्रकृतिः पुरुषश्चैव नित्यौ कालश्च सत्तम" इति विष्णुपुराणे कल्पस्य नित्यत्वाभिधानाद्विद्यादृष्ट्याऽपि ब्रह्मरूपत्वं नास्तीत्याशङ्क्य पुराणस्याविद्यादृष्टिविषयत्वमभिप्रेत्य विद्यादृष्टया कालस्य ब्रह्मत्वविवक्षया ब्रह्मणः सकाशादुत्पत्तिमष्टमीनवमीभ्यां दर्शयति________________________
सर्वे॑ निमे॒षा ज॒ज्ञिरे॑ वि॒द्युतः॒ पुरु॑षा॒दधि॑।
क॒ला मु॑हू॒र्ताः काष्ठा॑श्चाहोरा॒त्राश्च॑ सर्व॒शः॥
अ॒र्ध॒मा॒सा मासा॑ ऋ॒तवः॑ संवत्स॒रश्च॑ *कल्पताम्।
स आपः॑ प्रदु॒घे उ॒भे इ॒मे अ॒न्तरि॑क्ष॒मथो॒ सुवः॑, इति।

निमिर्नाम जनकस्य पूर्वज आद्यो मिथिलेश्वर आसीदित्युपनिषदि वर्तते। देववरप्रसादाद्येष्वक्षिपक्ष्मपातेषु स वर्तते ते निमिषाः, त एव निमेषा इत्युच्यन्ते। पक्ष्मपातपरिमिताः सूक्ष्माः कालविशेषा इत्यर्थः। ते सर्वेपि विद्युतः स्वयंप्रकाशमानात्पुरुषात्परिपूर्णात्परमेश्वरादधितज्ञिर आधिक्येनोत्पन्नाः। निमेषेभ्योऽप्यधिकाः कालविशेषाः काष्ठाः। ताभ्योऽप्याधिकाः कलाः। ततोऽप्यधिका मुहूर्ताः। तेभ्योऽप्यधिका अहोरात्राः।
_____________________________________________________
* ख. ग. च. पुस्तकेषु कल्पन्तामिति पाठः।
_____________________________________________________

१ ग. ०मधि०। २ ०त्तमः इति। ३ ख. ०घे इ०। ४ ख. ग. झ. सूक्ष्मका०। ५ ग. ०लाः। ताभ्योऽधि०।

[[694]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]

तथा च पूर्वग्रन्थकारैरुक्तम्________________________
"अष्टादश निमेषास्तु काष्ठा त्रिंशत्तु ताः कला।
तास्तु त्रिंशत्क्षणस्ते तु मुहूर्तो द्वादशास्त्रियाम्॥
ते तु त्रिंशदहोरात्रः पक्षस्ते दश पञ्च च" इति।

चकारावनुक्तसमुच्चयार्थौ। तदेव सर्वश इत्यनेन स्पष्टी क्रियते। लवत्रुट्यादिकाः सर्वे कालविशेषाः समुत्पन्ना इत्यर्थः।
लवत्रुट्योः स्वरूपं पूर्वाचार्यैरुक्तम्________________________
"नलिनीपत्रसंहत्यां सूक्षमसूच्याऽभिभेदने।
दले दले तु यः कालः स कालो लववाचकः॥
लवैस्त्रुटिः स्यात्त्रिंशद्भिः " इति॥

अर्धमासाः शुक्लकृष्णपक्षरूपाः। मासाश्चैत्रवैशाखाद्याः। ऋतवो वसन्तग्नीष्माद्याः। ते सर्वेऽपि परमेश्वरादधिजज्ञिरे। तथा संवत्सरश्च प्रभवविभवादिरूपः कल्पतां परमेश्वरादुत्पन्नः। अत एव स्वप्रयोजनसमर्थो भवति। कल्पन्तामिति बहुवचनपाठे सर्वेऽपि कालविशेषाः स्वस्वप्रयोजनसमर्था इति योज्यम्। स परमेश्वरः स्वनिर्मितेन कालविशेषेणोपहितः संस्तत्तत्कालौचित्येनाऽऽपः प्रदुघे जलोपलक्षितां पृथिवीं दुग्धवान्। प्राणिनामपेक्षितं भोग्यजातं पृथिव्या संपादितवानित्यर्थः। तथैवान्तरिक्षमेकं स्थानमथो अपि च सुवः स्वर्गोऽपरं स्थानमिमे उभे स्थाने प्रदुघे। तयोरपिस्थानयोर्भोग्य-
वस्तूनि संपादितवामनित्यर्थः।

ननु काललोकादिसर्वकारणस्य सर्वत्रानुगतत्वात्कुतः प्राणिभिरसौ न गृह्यत इत्याशङ्कय तस्य परमात्मन ऊर्ध्वत्वाद्याकारविशेषाभावाद्रूपाद्यभावाच्चेति मन्त्रद्वयेन दर्शयति---
नैनंमूर्ध्वं॒ न ति॒र्यञ्चं॒ न मध्ये॒ परि॑जग्रभत्।
न तस्ये॑शे॒ कश्च॒न तस्य॑ नाम म॒हद्यशः॑॥
न संदृशे॑ तिष्ठति॒ रूप॑मस्य॒ न चक्षु॑षा पश्यति॒ कश्च॒नैन॑म्।
हृ॒दा म॑नी॒षा मन॑साऽभिक्लृ॑प्तो॒ य ए॑नं वि॒दुरमृ॑ता॒स्ते भ॑वन्ति, इति।
कश्चिदपि पुरुष एनं परमात्मानं स्तम्भवदूर्ध्वाकारमुपरिस्थितशालावंश-
वत्तिर्यगाकारं वा गृहान्तर्वर्तिदेवदत्तवत्क्वचिन्मध्येऽवस्थितं वा न परिजग्रभत्। नैव परिगृह्णाति। ऊर्ध्वाद्याकाराणां तस्मिन्नभावात्। किंच तस्य परमात्मनः कश्चन कोऽपि
______________________________________________________
१ च. झ. सूच्यभिवेधने। २ ग. ष्णरूपाः पक्षाः। मा। ३ ग. शालीवं०।

[[695]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
पुरुषो नेशे नेष्टे मम ग्रहणसौकर्यार्थमीदृग्रूपो भवेति नियन्तुं न समर्थः। अत एव तस्य परमात्मनो महद्यश इति नाम संपन्नम्। अत्यन्तस्वतन्त्रत्वेन तदीययशसोऽभ्यधिकत्वात्। किंचास्य परमात्मनो रूपं नीलपीतादिकं संदृशे प्राणिनां दृष्टिविषये न तिष्ठति। "अशब्दमस्पर्शमरूपम् " इत्यादिश्रुतेः। अतः कश्चन कुशलोऽपि पुमानत्यन्तपटुना चक्षुषैनं न पश्यति। कथं तर्हि गुरुशास्त्रोपदेशयुक्तो गृह्णातीति चेत्। उच्यते। हृदा हृदयपुण्डरीकमध्यवर्तिना मनीषा भौतिकवस्तुगोचराणि मनांसीष्ट इति मनीट्तथाविधेन मनसाऽन्तःकरणेनाभिक्लृप्तः सर्वतो निश्चितो भवति। योगयुक्तं हि मनो लौकिकीर्मनोवृत्तीर्नियमयति। तेन चान्तर्मुखेनै(णै)काग्रेण मनसा परमात्माऽनु भवितुं शक्यते। "दृश्यते त्वग्र्यया बुद्धया सूक्ष्मया सूक्ष्मदर्शिभिः " इति श्रुतेः। ये पुरुषा एनं परमात्मानमेकाग्रेण मनसा विदुः साक्षात्कुर्वन्ति, ते पुरुषा अमृता मरणरहिता भवन्ति। देहात्प्राणानामुत्क्रान्तिर्मरणं तच्च तत्त्वविदां नास्ति। "न तस्य प्राणा उत्क्रामन्त्यत्रैव समवलीयन्ते " इति श्रुतेः।

उक्तार्थदार्ढ्याय प्रदेशान्तरपठितान्मन्त्रानुदाहरति---
अ॒द्भ्यः संभू॑तो हिरण्यग॒र्भ इत्य॒ष्टौ, इति।
"अद्भ्यः संभूतः पृथिव्यै रसाच्च " इति इत्ययमनुवाकश्चातुर्होत्रीयचयनमन्त्रप्रकरणे समाम्नातः। तस्यानुवाकस्य प्रदर्शनार्थमद्भ्यः संभूत इति प्रतीकमिदं पठितम्। तस्मिन्ननुवाके "तमेवं विद्वानमृत इह भवति " इति परमात्मतत्त्वविदो मरणराहित्यमुक्तम्। "हिरण्यगर्भः समवर्तताग्रे " इत्याद्या अष्टावृचः संहितायाश्चतुर्थकाण्डे प्रथमप्रपाठके समाम्नाताः। ता अपि वेदितव्यस्य परमात्मन उपलक्षकत्वेन हिरण्यगर्भाद्यभिधानादत्रोपयुक्ताः।
यथा हिरण्यगर्भादयः परमात्मोपलक्षकास्तथा परमात्मना सृष्टं दिगादिकं ज गद्विराण्मूर्तिश्च परमात्मानमुपलक्षयतीति मन्त्रद्वयेन दर्शयति--
ए॒ष हि दे॒वाः प्र॒दिशोऽनु॒ सर्वाः॒ पूर्वो॑ हि जा॒तः स उ॒ गर्भे॑ अ॒न्तः।
स वि॒जाय॑मानः स जनि॒ष्यमा॑णः प्र॒त्यङ्मुखा॑स्तिष्ठति वि॒श्वतो॑मुखः।
वि॒श्वत॑श्चक्षुरु॒त वि॒श्वतो॑मुखो वि॒श्वतो॑हस्त उ॒त वि॒श्वत॑स्पात्।
सं बा॒हुभ्यां॒ नम॑ति॒ सं पत॑त्रै॒र्द्यावा॑पृथि॒वी ज॒नय॑न्दे॒व एकः॑, इति।
____________________________________________________
१ ख. च. झ. ०यस्य य०। २ ख. ०देशो गृ०। ३ ख. झ. ०षा लौकिक०। ४ ग. मनसेष्ट। ५ ख. ०किकविषयानिवृत्तं भवति। ६ झ. ०वनीय०। ७ ग. ०ठितत्वान्म०। ८ च. झ. इत्यष्टा०। ९ ख. च. झ. ०तायां चतु०। १० ग. गद्धिरण्यमूर्ति०।

[[696]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
एष विद्वद्भिरनुभूयमानो देवः स्वप्रकाशः परमात्मा प्रदिशः प्रकृष्टाः प्राच्याद्या दिश आग्नेय्याद्या विदिशश्च सर्वा अनुप्रविश्यावस्थितः। प्रवेशस्य श्रुत्यन्तरप्रसिद्धयर्थो हिशब्दः। तथा पूर्वो जातो हिरण्यगर्भस्वरूपत्वेनायमेव प्रथममुत्पन्नः। हिशब्देन "हिरण्यगर्भः समवर्तत " इति मन्त्रप्रसिद्धिः सूच्यते। स उ स एव परमेश्वरो गर्भे अन्तर्ब्रह्माण्डरूपस्य गर्भस्य मध्ये वर्तते। स एव विजायमानो देवतिर्यगादिरूपेणेदानीं जायते। इतः परमपि जनिष्यमाणः स एव। स च प्रत्यङ्, अन्नमयादिकोशेभ्य आन्तरः। मुखा देहेन्द्रियाध्यक्षत्वेन मुख्यः। विश्वतः सर्वतो मुखानि रूपाद्युपलब्धिद्वाराणि चक्षुरादीनि यस्यासौ विश्वातोमुखः। तादृशोऽयं जगदधिष्ठानत्वेन तिष्ठति। स च ब्रह्माण्डरूपं देहं धूत्वा सर्वप्राणिदेहस्वरूपत्वात्तदीयैः सर्वैश्चक्षुरादिभिर्युक्त इति विश्वतश्चक्षुरित्यादिपदैरभिधीयते। तत्तल्लोकनिवासिनां प्राणिनां चक्षूंषि तत्र तत्र स्थितान्येवैतदीयानि भवन्ति। अतोऽस्य सर्वत्र चक्षुष्मत्त्वम्। एवं विश्वतो मुखत्वादिकमपि द्रष्टव्यम्। स च परमेश्वरो बाहुभ्यां संनमति बाहुसदृशाभ्यां धर्माधर्माभ्यां निमित्तकारणाभ्यां सर्वं जगद्वशी करोति। तथा पतत्रैः पतनशीलैः पञ्चीकृतपञ्चमहाभूतैः संनमति सर्व जगदुत्पदयति। एवमयं देवो द्यावापृथिव्यादिकं कृत्स्रं जगदुत्पादयन्नेक एवावतिष्ठते।
उक्तार्थे श्रद्धातिशयमुत्पादयितुं मन्त्रद्वयेन गन्धर्ववृत्तान्तं दर्शयति--
वे॒नस्तत्पश्य॒न्विश्वा॒ भुव॑नानि वि॒द्वान्यत्र॒ विश्वं॒ भव॒त्येक॑नीळम्।
यस्मि॑न्नि॒द ꣳ सं च॒ वि चैक॒ ꣳ स ओतः॒ प्रोत॑श्च वि॒ भु प्र॒जासु॑॥
प्र तद्वो॑चे अ॒मृतं॒ नु वि॒द्वान्ग॑न्ध॒र्वो नाम॒ निहि॑तं॒ गुहा॑सु।
त्रीणि॑ प॒दा निहि॑ता॒ गुहा॑सु॒ यस्तद्वेद॑ सवि॒तुः पि॒ता स॑त्, इति।

वेनो नाम गन्धर्वः सर्वप्राणिनां गुहासु बुद्धिषु निहितममृतं विनाशरहितं तद्वस्तु स्वानुभवेन विद्वान्प्रवोचे नु शिष्येभ्यः प्रोवाच खलु। कीदृशो वेनः। यत्र यस्मिन्पमात्मवस्तुनि विश्वं सर्वं जगदेकनी डं भवत्येकत्वेन विश्वमविस्थितं सत्तादात्म्यं प्राप्नोति तद्वस्तु गुरुशास्त्रप्रसादेन पश्यन्साक्षात्कुर्वन्विश्वा भुवनानि सर्वानपि लोकान्विद्वा ञ्जानन्वर्तते। आत्मसाक्षात्कारे हि सर्वं जग त्तदात्मकमित्यवगतिर्भवति। किंच ते न दृष्टे यस्मिन्वस्तुनि परमात्मनीदं जगत्सं च वि  च समुत्पद्यते विलीनं च
____________________________________________________
१ झ. ०त्मा प्रकृ०। २ ख. ग. च. ०द्या आ०। ३ ख. ग. ०द्याश्च वि०। च. ०द्याश्च दि०। ४ ख. ग. ०दिशः स०। ५ ख. ०हत्वात्सर्वप्राणिनां। ६ ग. ०त्र चाक्षुष्यत्व०। ७ ग. ०शय्यमु०। ८ ग. ०नीडम्। ९ झ. चैत्येक०। १० ग. विभुः। ११ ख. च. ०नीळं भ०। १२ ख. द्वान्विजान। १३ ख. ०गदेकात्म०। १४ च. झ. वेनेन। १५ झ. वि चैति स०।

[[697]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
भवति। एकमद्वितीयतत्त्वरूपः स परमात्मा विभुर्व्यापी सन्प्रजासु सर्वासु दीर्घतन्तुवदोतस्तिर्यक्तन्तुवत्प्रोतश्चावतिष्ठते। गुहासु प्राणिनां बुद्धिषु त्रीणि पदा जाग्रत्स्वप्नसुषुप्तिरूपाणि त्रीणि स्थानानि निहिताऽवस्थितानि। योऽयं गन्धर्वस्तज्जागराद्यधिष्ठानं वेद स गन्धर्वः सवितुरुत्पादकस्य स्वकीयजनकस्यापि पिता सज्जनको भवति। लोकप्रसिद्धिः पिता पुत्रस्य देहमात्रं जनयति। ब्रह्मतत्त्वाभिज्ञस्तु परमात्मरूपेण सर्वजगदुत्पादकत्पादकत्वाल्लोकप्रसिद्धस्य स्वजनकस्यापि समुत्पादको भवति। "यस्ता विजानात्सवितुः पिता सत् " इतिश्रुत्यन्तरात्।

तस्य परमेश्वरस्य व्यवहारकाले सर्वप्राण्युपकारकत्वं परमार्थदर्शिनो मुक्तिप्रदत्वं च मन्त्रद्वयेन दर्शयति________________________
स नो॒ बन्धु॑र्जनि॒ति स वि॑धा॒ता धामा॑नि॒ वेद॒ भुव॑नानि॒ विश्वा॑।
यत्र॑ दे॒वा अ॒मृत॑मानशा॒नास्तृ॒तीये॒ धामा॑न्य॒भ्यैर॑यन्त॥
परि॒ द्यावा॑पृथि॒वी य॑न्ति स॒द्यः परि॑ लो॒कान्परि॒ दिशः॒ परि॒ सुवः॑।
ऋ॒तस्य॒ तन्तुं॑ विततं वि॒चृत्य॒ तद॑पश्य॒त्तद॑भवत्प्र॒जासु॑, इति।

स परमेश्वरो नोऽस्माकं सर्वेषां बन्धुः। अस्मदनुष्ठितसुकृतानुसारेण हित-
कारित्वात्। जनितोत्पादकः। सर्वस्रष्टृत्वात्। स च विधाता जगतो निर्माता सन्विश्वा भुवनानि सर्वानुत्तमाधमलोकान्धामानि तेषु लोकेषु देवादीनां योग्यानि स्थानानि च वेद जानाति। यत्र तृतीये लोके स्वर्गाख्ये देवा इन्द्रादयोऽमृतमानशानाः सुधां पिबन्तो धामानि स्वकीयस्थानान्यभ्यैरयन्त सर्वतः प्राप्तवन्तः। तत्सर्वं विदित्वा तत्तदनुष्ठितकाम्यकर्मानुसारेण फलं प्रयच्छतीत्यर्थः। ये तु मुमुक्षवस्ते सर्वे विदिततत्त्वाः सन्तो द्यावापृथिवी लोकद्वयं सद्यः परियन्ति बोधक्षण एव सर्वतो व्याप्नुवन्ति। तथा लोकानवशिष्टानन्तरिक्षादीन्परियन्ति। दिशः प्राच्याद्याः परियन्ति। सुवः स्वर्गलोकभोगं परियन्ति। सर्वात्मकत्वेन सर्वव्याप्तिरुक्ता। ऋतस्य सत्यस्य परब्रह्मणस्तन्त-भविच्छेदेनावस्थानं विततं विस्तीर्णं यथा भवति तथा विचृत्य गुरुशास्त्रमुखान्निश्चित्य तद्ब्रह्मतत्त्वमपश्यद्यः साक्षात्कृतवान्स एव प्रजासु मध्ये तद्ब्रह्मतत्त्वमभवत्। तथाच श्रुत्यन्तरम्--" ब्र ह्म वेद ब्रह्मैव भवति " इति।

अम्भस्य पार इत्यादिना तदभवत्प्रजास्वित्यन्तेन ग्रन्थेन प्रतिपादितां ब्रह्म-विद्यामुपसंहरति--
प॒रीत्य॑ लो॒कान्प॒रीत्य॑ भू॒तानि॑ प॒रीत्य॒ सर्वाः॑ प्र॒दिशो॒ दिश॑श्च।
_____________________________________________________
१ ख. च. झ. ०पि स्वयमु०। २ च. झ. यस्तं वि०। ३ ख. झ. ०त्स पितुः। ४ ग. विवृत्य। ५ ग. झ. ततः सर्वं। ६ झ. ०च्छन्तीत्य०। ७ ग. तस्य। ८ ग. ०मवच्छे०। ९ ग. विवृत्य। १० ग. ०ह्मविद्ब्रह्मै०।
८८

[[698]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
प्र॒जापतिः प्रथम॒जा ऋ॒तस्या॒ऽऽत्मान॑म॒भिसंब॑भूव, इति।
ऋतस्य सत्यस्य ब्रह्मणः प्रथमजाः प्रथमकार्यभूतः प्रजापतिर्हिण्यगर्भो लोकान्भूरादीन्भूतानि देवमनुष्यादिप्राणिदेहान्प्रदिश आग्नेय्याद्या दिशश्च प्राच्याद्याः परीत्य सर्वतो व्याप्य सृष्टिकाले सृष्ट्वा पुनरपि परीत्य स्थितिकाले रक्षित्वाऽऽत्मना स्वस्वकूपेण तद्विषयकतत्त्वज्ञानेनेत्यर्थः। आत्मानं सत्यज्ञानादिलक्षणमभिसंबभूव सर्वतः सम्यक्प्राप्तवान्।

तदेवं ब्रह्मविद्या प्रतिपादिता। अथ तत्प्राप्तिसाधनभूताः सोपाधिकब्रह्म-ध्यानजपस्नानादिकर्माङ्गभूता मन्त्राः कर्मकाण्डे पूर्वमनुक्ता अस्मिन्खिल-काण्डेऽभिधीयन्ते। तत्रैकेन मन्त्रेण ब्रह्मप्राप्त्यर्थमन्तर्यामिणं प्रार्थयते---
सद॑स॒स्पति॒मद्भु॑तं प्रि॒यमिन्द्र॑स्य॒ काम्य॑म्।
सनिं॑ मे॒धाम॑यासिषम्, इति।
सीदत्यस्मिन्नव्याकृते कारणे सर्वं जगदिति सदः। तस्य पतिं पालकमन्तर्या-
मिणमयासिषमहं प्राप्तवानस्मि। शीघ्रं प्राप्तवानित्यनया विवक्षया भूतार्थनिर्देशः। कीदृशं सदसस्पतिम्। अद्भुतमाश्चर्यरूपम्। मनसाऽप्यचिन्त्यरचनारूपस्य जगतोऽनायासेन निर्मातृत्वमद्भुतत्वम्। इन्द्रस्य देवराजस्यापि प्रियम्। सोऽप्यन्तर्यामिणं कदा प्राप्स्यामीत्येवमाशास्ते। अत एव सर्वैरन्यैः काम्यमपेक्षणीयम्। सनिं कर्मफलस्य दातारम्। मेधां श्रुताधीतग्रन्थधारणशक्तिं प्रयच्छन्तमिति शेषः।

अथ वह्न्युपाधिकं परमेश्वरं प्रतीष्टप्राप्तिं प्रार्थयते--
उद्दी॑प्यस्व जातवेदोऽप॒घ्नन्निर्ऋतिं॒ मम॑।
प॒शू ꣳश्च॒ मह्य॒माव॑ह॒ जीव॑नं च॒ दिशो॑ दिश, इति।
जाते प्राणिशरीरे जाठराग्निस्वरूपेण विद्यतेऽवतिष्ठत इति जातवेदाः। अथवा जातानुत्पन्नान्यजमानांस्तत्तत्फलदानाय वेत्ति स्वचित्ते निश्चिनोतीति जातवेदाः। हे जातवेदो मदनुग्रहार्थमुत्कर्षेण दीप्यस्व। किं कुर्वन्। ममानिष्टकारिणीं निर्ऋतिं पापदेवतामपघ्नन्विनाशयन्। तां विनाश्य ततो [मह्यं ] मदर्थं पशून्गवादीञ्जीवनं दीर्घायुष्यं चकाराभ्यामन्यदपि सर्वं भोग्यजातमावह संपादय। ततः सुखनिवासार्थं दिशः प्राच्याद्या निवासयोग्यानि तत्तद्दिग्गतस्थानानि दिश देहि।
संपादितानां गवाश्वादीनामविनाशं प्रार्थयते________________________
मा नो॑ हि ꣳसीज्जातवेदो॒ गामश्वं॒ पुरु॑षं जग॑त्।
____________________________________________________
१ ख. ०य्याद्याः प्रा०। २ ख. ०तार्थेऽयं नि०। ३ ग. च. झ. ०द्दिगन्तस्था०।

[[699]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
अबि॑भ्र॒दग्न॒ आग॑हि श्रि॒या मा॒ परि॑पातय, इति।

हे जातवेदस्त्वत्प्रसादान्मदीयं गवादिकं निर्ऋतिर्मा हिंसीन्मा विनाशयतु। जगच्छब्देन गवादिव्यतिरिक्तं गृहक्षेत्रादिकं विवक्षितम्। हेऽग्ने त्वमबिभ्रदधारयन्नस्मदपराधं मनस्यधारयित्वाऽऽगहि अस्मदनुग्रहार्थमागच्छ। ततो मां श्रिया धनधान्यादिसंपदा परिपातय सर्वतः प्रापय।
इत ऊर्ध्वं तेषु तेषु देशेषु श्रुतिपाठा अत्यन्तविलक्षणाः। तत्र विज्ञानात्मप्रभृतिभिः पूर्वैर्निबन्धकारैर्द्राविडपाठस्याऽऽदृतत्वाद्वयमपि तमेवाऽऽदृत्य व्याख्यास्यामः। *तत्र षड्भिर्गायत्रीभिरात्मप्राप्तिद्वारभूता देवताविशेषाः प्रार्थ्यन्ते। तत्राऽऽदौ विश्वरूपधरं रुद्रं प्रार्थयते---
पुरु॑षस्य विद्म सहस्रा॒क्षस्य॑ महादे॒वस्य॑
धीमहि। तन्नो॑ रुद्रः प्रचो॒दया॑त्, इति।

"विश्वतश्चक्षुः " इत्यादिमन्त्रोक्तो विराट्पुरुषः सहस्राक्षः, तस्य पुरुषस्य स्वरूपं विद्म जानीमहि लभेमहि वा। तदर्थं तस्य विराड्रूपस्य महादेवस्य स्वरूपं धीमहि ध्यायेम। तत्तत्र ध्याने नोऽस्मान्‍रुद्रो विराड्रूपो महादेवः प्रचोदयात्प्रचोदयतु प्रेरयतु।

अथ "बिभ्रद्दोर्भिः कुठारं मृगमभयवरौ सुप्रसन्नो महेशः " इत्याद्यागमप्रसिद्धमूर्तिधरं रुद्रं प्रार्थयते---
तत्पुरु॑षाय विद्म॒हे॑ महादे॒वाय॑ धीमहि।
तन्नो॑ रुद्रः प्रचो॒दया॑त्, इति।
तमागमप्रसिद्धं पुरुषाकारं महादेवं जानीमो ध्यायाम च। तत्तस्मिन्ध्यानेऽ-
स्मान्‍रुद्रः प्ररेयतु।
"बीजापूरगदेक्षुकार्मुक " इत्यागमप्रसिद्धमूर्तिधरं विनायकं प्रार्थयते--
तत्पुरु॑षाय वि॒द्महे॑ वक्रतु॒ण्डाय॑ धीमहि।
तन्नो॑ दन्तिः प्रचो॒दया॑त्, इति।

गजसमानवक्त्त्रत्वेन दीर्घस्य तुण्डस्य रत्नकलशादिधारणार्थं वक्रत्वम्। दन्तिर्महादन्तः।
____________________________________________________
* तत्रशब्दानन्तरं---"द्वादशगायत्रीणां मध्ये " इत्यधिकं ---च. पुस्तके प्रक्षिप्तम्।
____________________________________________________
१ च. झ.अत। २ ख. ग. ०न्धनका०। ३ ग. च. ध्यायेम। ४ क. ०यामः। त०। ५ ख. ०त्याद्याग०।

[[700]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
पुराणादिषु प्रसिद्धं पक्षिराजमूर्तिधरं देवं प्रार्थयते--
तत्पुरु॑षाय वि॒द्महे॑ सुवर्णप॒क्षाय॑
धीमहि। तन्नो॑ गरुडः प्रचो॒दयात्, इति।
शोभनपतनसाधनपक्षोपेतः सुवर्णपक्षः*।
"हेमप्रख्यामिन्दुखण्डाङ्कमौलिम् " इत्यागमप्रसिद्धमूर्तिधरीं दुर्गां प्रार्थयते---
का॒त्या॒य॒नाय॑ वि॒द्महे॑ कन्यकु॒मारि॑ धीमहि।
तन्नो॑ दुर्गिः प्रचो॒दया॑त्, इति।

कृत्तिं वस्त इति कात्यो रुद्रः। स एवायमनधिष्ठानमुत्पादको यस्या दुर्गायाः सा कात्यायनी। कुत्सितमनिष्टं मारयति निवारयतीति कुमारी। कन्या चासौ कुमारी चेति कन्यकुमारी। दुर्गिर्दुर्गा। लिङ्गादिव्यत्ययः सर्वत्र च्छान्दसो द्रष्टव्यः।
"अर्कौघाभं किरीटान्वितमकरलसत्कुण्डलम् " इत्याद्यागमप्रसिद्धमूर्तिधरं देवं प्रार्थयते---
ना॒रा॒य॒णाय॑ वि॒द्महे वासुदे॒वाय॑ धीमहि।
तन्नो॑ विष्णुः प्रचो॒दया॑त्, इति।
नरशरीराणामुपादानरूपाण्यन्नादिपञ्चभूतानि नारशब्देनोच्यन्ते। तेषु भूतेषु या आपो मुख्यास्ता अयनमाधारो यस्य विष्णोः सोऽयं नारायणः। समुद्रजलशायीत्यर्थः।

तथा च स्मर्यते---
"आपो नारा इति प्रोक्ता आपो वै नरसूनवः।
अयनं तस्य ताः प्रोक्तास्तेन नारायणः स्मृतः" इति
स च कृष्णावतारे वसुदेवस्य पुत्रत्वाद्वासुदेवः। स च स्वकीयेन वास्तवेन परब्रह्मरूपेण व्यापित्वाद्विष्णुः। ता एता गायत्र्यश्चित्तशुद्ध्यर्थ ध्यानपुरःसरं जपितव्याः।
अथ स्नानाङागभूता मन्त्रा उच्यन्ते। तत्र शिरसि मृत्तिकया सह दूर्वां धारयितुं दुर्वाभिमन्त्रणमन्त्रमाह---
स॒ह॒स्र॒पर॑मा दे॒वी॒ श॒तमू॑ला श॒ताङ्कु॑रा। सर्व ꣳ॑

* एतदनन्तरं च. पुस्तके प्रथमं नारायणगायत्रीभाष्यं ततो दुर्गागायत्रीभाष्यमिति क्रमः। तत्र नारायणगायत्रीभाष्यसमाप्त्यनन्तरम्---अथाऽऽन्ध्रपाठे गायत्रीपाठः। वज्रनखेति। भास्करेति। वैश्वानरेति। एता उपेक्षिताः " इत्यधिकं प्रक्षिप्तम्।
_____________________________________________________
१ ख. ०नप्रसा०। २ ख. ग. ०ण्डान्तमौ०। ३ ग. ०मारी धी०। ४ ग. कार्त्यो। ५ ग. झ. कार्त्याय०। ६ झ. ०रीरोपा०। ७ झ. ०र्थं देवताध्या०।

[[701]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
हरतु॑ मे पा॒पं॒ दु॒र्वा दुः॑स्वप्न॒नाशि॑नी, इति।
येयं दूर्वाभिमानिनी देवता सा मे पापं सर्वं हरतु। कीदृशी, सहस्रसंख्याकेभ्यः पावनहेतुभ्यो द्रव्येभ्यः परमोत्कृष्टा। सा च देवी द्योतनात्मिका। शतसंख्याकानि मूलानि यस्याः सा शतमूला। तथा शताङ्कुरा। शतशब्देन बहुत्वमात्रमत्रोपलक्ष्यते। दुःस्वप्नकृतमनिष्टफलं नाशयतीति दुःस्वप्ननाशिनी।

अथ मृत्तिकाभिमन्त्रणन्त्राः, तत्र प्रथममन्त्रमाह---
अश्व॑क्रा॒न्ते र॑थक्रा॒न्ते वि॒ष्णुक्रा॑न्ते व॒सुंध॑रा।
*शिरसा॑ धारिता देवी र॒क्ष॒स्व मां पदे॒ पदे, इति।

येयं भूमिस्तामश्वाः शुद्धिहेतवः स्वपदैराक्रामन्ति, तादृशी भूमिरश्वक्रान्ता। अग्निचयन उखानिर्माणार्थं भूखननप्रदेशस्याश्वाक्रमणविधानादश्वपादानां मृच्छुद्धिहेतुत्वं गम्यते। तथा रथक्रान्ता पथसंचरणेन क्षुण्णा सती शुद्धा भवति। तथा त्रिविक्रमावतारे विष्णुः स्वपदेन भूमिमाक्रामति ततोऽपि शुद्धत्वम्। अश्वरथविष्णुभिराक्रान्ते शुद्धे हे भूमे वसुंधरा सर्वाणि वसूनि धारयन्ती सती स्नानकर्मण्येतस्मिन्मदीयशिरसा धारिता देवी द्योतमाना त्वं मां स्नानार्थं जलमध्ये गच्छन्तं पदे पदे रक्षस्व।

द्वितीयमन्त्रमाह________________________
उ॒द्धृता॑ऽसि व॑राहे॒ण॒ कृ॒ष्णे॒न श॑तबा॒हुना।
भूमिर्धेनुर्धरणी लो॑कधा॒रिणी, इति।
हे मृत्तिके त्वं भूमिरूपा सती कृष्णवर्णेन शतसंख्याकबाहुयुक्तेन वराहावतारेण पूर्वमुद्धृताऽसि। कीदृशी भूमिः। धेनुः कामधेनुवत्प्रीणयित्री। धरणी सत्या(स्या?)नां धारयित्री। लोकधारिणी प्राणिनामपि धारयित्री।

तृतीयमन्त्रमाह---
मृ॒त्तिके॑ हन॑ मे पा॒पं॒ य॒न्म॒या दु॑ष्कृतं॒ कृतम्।
+त्वया हतेन पापेन जीवामि शरदः शतम्, इति
स्पष्टोऽर्थः।
______________________________________________________
* एतत्पदद्वयमनिश्चितस्वरकम्। + इदमर्धमज्ञातस्वरकम्।
_____________________________________________________
१ ख. ०तमाना०। २ ख. ०ङ्कुराऽत्र श०। ३ ख. च. ०त्रमुप०। ४ ग. झ. धारयिष्यामि र०। ५ झ. ०श्वाक्रम०। ६ ग. स्वयं प०। ७ ख. ०ती तथा स्रा०। ८ ख. ०तीयं म०। ९ ख. झ. ०तीयं म०।

[[702]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
पादद्वयात्मकं चतुर्थं मन्त्रमाह--
मृ॒त्तिके॑ देहि॑ मे पु॒ष्टिं॒ त्व॒यि स॑र्वं प्रतिष्ठि॑तम्, इति।
यद्यत्पुष्टिसाधनं यवगोधूमादिद्रव्यं तत्सर्वं हे मृत्तिके त्वयि प्रतिष्ठितम्। तस्मान्मह्यं पुष्टिं देहि।

पञ्चममन्त्रमाह---
ग॒न्ध॒द्वा॒रां दु॑राध॒र्षां॒ नि॒त्यपु॑ष्टां करी॒षिणी॑म्।
ई॒श्वरी॑ ꣳ सर्व॑भूता॒नां॒ तामि॒होप॑ह्वये॒ श्रियम्, इति।

तां मृत्तिकाभिमानिनीं देवतामिहास्मिन्स्नानकर्मण्युपह्वये सामीप्येऽऽह्वयामि। कीदृशीम् गन्धद्वारां घ्राणग्राह्यो गन्ध उपलब्धिद्वारं यस्यः सा गन्धद्वारा। अत एव गन्धवती पृथिवीति तार्किका लक्षणमाहुः। दुराधर्षां प्रतिकूलैः पुरुषैरसुरादिभिराधर्षितुं तिरस्कर्तुमशक्याम्। नित्यपुष्टां सर्वदा व्रीह्यादिधान्यैः परिपूर्णाम्। करीषिणीं बहुलेन गोमयेन युक्तां गोमहिष्यादिपशुयुक्तामित्यर्थः। सर्वभूतानां देवतिर्यङ्मनुष्यरूपाणां प्राणिदेहानामीश्वरीमुत्पादकत्वेन नियन्त्रीम्। श्रियं सर्वैः सेव्याम्।
नाभिदघ्ने जले प्रविश्य जलाभिमन्त्रणमन्त्रमाह---
सु॒मि॒त्रा न॒ आप॒ ओष॑धयः सन्तु दुर्मि॒त्रास्तस्मै॑
भूयासु॒र्योऽस्मान्द्वेष्टि॒ यं च॑ व॒यं द्वि॒ष्मः, इति।

या एता आपस्ता एतास्तज्जन्या व्रीहियवाद्योषधयश्च नोऽस्मान्प्रति सुमित्राः स्नानपानभोजनादावनुकूलाः सन्तु। यः शत्रुरस्मासु द्वेषं करोति यस्मिंश्च वयं द्वेषं कुर्म उभयविधाय तस्मै शत्रवे दुर्मित्राः प्रतिकूला भूयासुः स्नानपानभोजनादौ ज्वराजीर्णादिकमुत्पादयन्तु।

एतैर्मन्त्रैरभिमन्त्रितां मृत्तिकामनुलिप्य नद्यादिजलप्रदेशे जलाधिपतिप्रार्थनार्थं मन्त्रद्वयमाह--
हिर॑ण्यशृङ्गं॒ वरु॑णं प्रप॑द्ये ती॒र्थं मे॑ देहि॒ याचि॑तः।
य॒न्माया॑ भु॒क्तम॒साधू॑नां पा॒पेभ्य॑ प्र॒तिग्र॑हः॥
यन्मे॒ मन॑सा वा॒चा॒ क॒र्म॒णा वा दु॑ष्कृतं॒ कृतम्।
तन्न॒ इन्द्रो॒ वरु॑णो॒ बृ॒ह॒स्पतिः॑ सवि॒ता च॑ पुनन्तु॒ पुनः॑ पुनः, इति।
_________________________________________________
१ ख. ०ञ्चमं म०। २ झ. देवीभि०। ३ ग. व्रीहिधा०। झ. व्रीहियवादि०। ४ ०हिषादि०। ५ झ. ०नादिष्वनु०। ६ ख. ग. ०नभो०।

[[703]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
सुवर्णमयशृङ्गवदुपर्यवस्थितं मुकुटं यस्यासौ हिरण्यशृङ्गः, तादृशं वरुणं जलाधिपतिं प्रपद्येऽनुग्रहार्थं प्राप्नोमि। तादृशो वरुणस्त्वं मया याचितः प्रार्थितः संस्तीर्थमवतरणस्थानं मे देहि। किंचसाधूनां पापिनां गृहे मया यद्भुक्तं तथा पापेभ्यः पापिनां सकाशात्प्रतिग्रहश्च यः कृतोऽन्यदपि यद्दुष्कृतं कृतं मानसं वाचिकं कायिकं वाऽनुष्ठितं मे मदीयं तत्सर्वमिन्द्रादयो देवास्तदा तदा पुनन्तु शोधयन्तु।

जलावस्थितदेवान्प्रति नमस्कारमन्त्रं दर्शयति---
नमो॒ऽग्नये॑ऽप्सु॒मते॒ नम॒ इन्द्रा॑य॒ नमो॒ वरु॑-
णाय॒ नमो वारुण्यै॑ नमो॒ऽद्भ्यः, इति।

आपो यस्याग्नेः सन्ति सोऽयमप्सुमान्, जलमध्ये निगूढ इत्यर्थः। तथाविधायाग्नय इन्द्राय वरुणाय वारुण्यै वरुणपत्न्यै जलाभिमानिदेवताभ्यश्च नमस्कारोऽस्तु।

निमज्जनप्रदेशे दुष्टजलापनयनमन्त्रमाह---
यद॒पां क्रू॒रं यद॑मे॒ध्यं यद॑शा॒न्तं तदप॑गच्छतात्, इति।
अपां संबन्धि यत्क्रूरं रूपं मरणकारणमावर्तादिकं यच्चामेध्यं निष्ठीवनादिदुष्टं यदप्यशान्तं वातश्लेष्मादिजनकं तत्सर्वमस्मान्निमज्जनप्रदेशादपगच्छतु।

निमज्जनमन्त्रावाह---
अ॒त्या॒श॒नाद॑तीपा॒ना॒द्य॒च्च उ॒ग्रात्प्र॑ति॒ग्रहा॑त्।
य(त)न्मे॒ वरु॑णो रा॒जा॒ पा॒णिना॑ ह्यव॒मर्श॑तु॥
सो॑ऽहम॑पा॒पो वि॒रजो॒ निर्मु॒क्तो मु॑क्तकि॒ल्बिषः।
नाक॑स्य पृ॒ष्ठमारु॑ह्य॒ गच्छे॒द्ब्रह्म॑सलो॒कताम्, इति।

देवपितृमनुष्यादियज्ञमतीत्य भुक्तमत्याशनम्, देवर्षिपितृतर्पणमतीत्य पीतमुदकमतीपानम्, अशास्त्रवर्ती यः पुमांस्तस्माद्यो धनप्रतिग्रहः, एतैरत्य-
शनातिपानदुष्प्रतिग्रहैः संपादितं यत्पापं मे मदीयं तत्सर्वं वरुणो राजा जलस्वामी स्वकीयेन पाणिनाऽपनयतु। ततः पापरहितः सोऽहं रजोगुणरहितः संसारकारणराद्वेषादिदोषान्निर्मुक्तोऽत एवानुष्ठास्यमानपापरहितः स्वर्गस्योपरिभागमारुह्य ब्रह्मणा हिरण्यगर्भेण समानभोक्तृत्वं गच्छेद्गच्छेयम्।
______________________________________________________
१ झ. ०मयं शृ०। २ ख. ०पं मार०। ३ झ. ०मस्ममत्रि०। ४ ग. झ. ०त्। तन्नो व०। ५ ख. ०वऋषिपि०। ६ ग. झ. ०म्, उच्छास्त्र०। ७ ख. ०रप्यत्याश०। ८ ख. ०नातीपा०।

[[704]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
तीर्थभूतानां गङ्गादिनदीनामावाहनमन्त्रमाह---
इ॒मे मे॑ गङ्गे यमुने सरस्वति॒ शुतु॑द्रि॒ स्तोम॑ ꣳ सचता॒ परु॒ष्णिया।
अ॒सि॒क्रि॒या म॑रुद्वृधे वि॒तस्त॒याऽऽर्जी॑कीये शृणु॒ह्या सु॒षोम॑या, इति।

हे गङ्गाद्या नद्यो यूयं परुष्ण्यादिर्भिर्नदीभिः सह मे मदीयमिमं स्तोमं स्तोत्रं शृणुहि शृणुत। श्रुत्वा तत्राऽऽसचताऽऽगत्य जले तद्वारेण मयि च समवेता भवत। गङ्गायमुनासरस्वत्यः प्रसिद्धाः। शुतुद्रीति नद्यन्तरस्य संबोधनम्। मरुद्वृध आर्जीकीय इत्यन्ययोर्नद्योः संबोधनद्वयम्। परुष्णियाऽसिक्रिया वितस्तया सुषोमयेति पदचतुष्टयं तृतीयान्तं नदीचतुष्टयवाचकम्।

जले निमग्नस्य प्राणायामार्थमघमर्षणसूक्तमाह---
ऋ॒तं च॑ स॒त्यं चा॒भी॑द्धा॒त्तप॒सोऽध्य॑जायत। ततो॒
रात्रि॑रजायत॒ ततः॑ समु॒द्रो अ॑र्ण॒वः। स॒मु॒द्राद॑र्ण॒वादधि॑
संवत्स॒रो अ॑जायत। अ॒हो॒रा॒त्राणि॑ वि॒दध॒द्विश्व॑स्य
मिष॒तो व॒शी। सू॒र्या॒च॒न्द्र॒मसौ॑ धा॒ता य॑थापू॒र्वम॑कल्प-
यत्। दिवं॑ च पृथि॒वीं चा॒न्तरि॑क्ष॒मथो॒ सुवः॑, इति।

ऋतं मनसं यथार्थसंकल्पनम्। सत्यं वाचिकं यथार्थभाषणम्। चकाराभ्यामन्यदपि शास्त्रीयं धर्मजातं समुच्चीयते। तत्सर्वमभीद्धादभितः प्रकाशमानात्परमात्मन उत्पन्नम्। कदा समुत्पन्नमित्युच्यते। तपसोऽधि स्रष्टव्यपर्यालोचनलक्षणात्तपस ऊर्ध्वम्। "स तपस्तप्त्वा। इद ꣳ सर्वमसृजत " इति श्रुत्यन्तरात्। "यस्य ज्ञानमयं तपः " इति श्रुत्यन्तराच्च।ततः स्वप्रकाशात्परमेश्वराद्रात्रिरुत्पन्ना।अहोऽप्येतदुपलक्षणम् । तत- स्तस्मात्परमेश्वरात्समुद्र उत्पन्नः। सामान्योक्तस्य लवणोदक्षीरोददध्यादिविशेषमभिप्रेत्यार्ण-वशब्देन पुनर्विशेष्यते। अवान्तरभेदयुक्तात्समुद्रादध्यूर्ध्वं संवत्सरोपलक्षितः कृत्स्नः कालः समुत्पन्नः। स चोत्पादकः परमेश्वरोऽहोरात्रोपलक्षितान्सर्वा-न्कालविशेषान्विदधत्सृजन्मिषतो निमेषादियुक्तस्य विश्वस्य सर्वस्य प्राणिजातस्य वशी स्वामी भूत्वा वर्तते। स तादृशो धाता परमेश्वरः सूर्यादिदेवान्पृथिव्यादिलोकांश्च यथापूर्वमतीतसृष्टौ यस्य यादृशं रूपं तादृशमनतिक्रम्याकल्पयत्संकल्पमात्रेण संपादितवान्। दिवं चेत्युपात्तत्वात्सुवःशब्देन भोगविशेषो विवक्षितः।
_____________________________________________________
१ ख. श्रुतुद्रि। २ ख. ०थार्थं सं०। ३ ख. ०थार्थं भा०। ४ ख. ०मिति तदुच्य०। ५ ख. ग. ०नक्ष०। ६ ख. ०न्नः। स समात्तस्य। ७ ख. ०न्नः। तस्याप्युत्पा०। ८ ख. ०धदसृज०।

[[705]]

प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
अघमर्षणं कृत्वा तत ऊर्ध्वमगाहनार्थास्तिस्र ऋचो दर्शयति--
यत्पृ॑थि॒व्या ꣳ रजः॑ स्व॒मान्तरि॑क्षे वि॒रोद॑सी। इ॒मा ꣳस्तदा॒पो
व॑रुणः पु॒नात्व॑घमर्षणः। ए॒ष भू॒तस्य॑ म॒ध्ये भुव॑स्य गो॒प्ता।
ए॒ष पु॒ण्यकृ॑तां लो॒का॒ने॒ष मृ॒त्योर्हि॑र॒ण्मय॑म्। द्यावा॑पृथि॒व्योर्हि॑र॒-
ण्मय ꣳ स ꣳ श्रि॑त ꣳ सुवः॑। नः॒ सुवः॒ स ꣳ शि॑शाधि, इति।

पृथिव्यां वर्तमानामस्माकं स्वं रजः स्वकीयं पापं यदस्ति। आन्तरिक्षे सर्वतोऽन्तरिक्षलोके विरोदसी विशेषेण रोदस्योर्द्यावापृथिव्योर्यत्पापमस्ति। अत्र रोदस्योः पृथगुक्तत्वात्पृथिव्यामितिपदेन भूमेरधस्ताद्वर्तमानः पाताललोको विवक्षितः। सर्वेष्वपि लोकेषु तत्तज्जन्मान्युनुभवतामस्माकं यत्पापमासीत्तत्सर्वं पापं तदनुष्ठातॄनिमानस्मांश्च वरुणः पुनातु शोधयतु। पापं विनाश्य शुद्धानस्मान्करोतु। कीदृशो वरुणः। आपो जलस्वामित्वेन तद्रूपः। अघानि मर्षयति विनाशयतीत्यघमर्षणः। तादृश एष वरुणो भूतस्यातीतस्य भुवनस्य प्राणिजातस्य गोप्ता रक्षिता। तथा *भाव्यस्य भविष्यतोऽप्यग्रतो गोप्ता। एष वरुणः पुण्यकृतां ज्योतिष्टोमादिकारिणां लोकान्प्रयच्छतीति शेषः। एष वरुणो मृत्योः सर्वप्राणिमारकस्य यमस्य संबन्धिनं हिरण्मयं लोकविशेषं पापिनां प्रयच्छतीति शेषः। यत्र हिरण्मयं ब्रह्माण्डरूपं सुवः स्वर्गशब्दाभिधेयं द्यावापृथिव्योर्द्युलोकभूलोकयोः संश्रितं प्रवर्तते। हे वरुण स त्वं नोऽस्मान्प्रति सुवस्तादृशं स्वर्गलोकं संशिशाधि सम्यगनुगृहाण।
इति तिसृभिर्ऋग्भिः स्नातवतः पुरुषस्याऽऽचमनार्थं मन्त्रमाह---
आर्द्रं॒ ज्वल॑ति॒ ज्यो॑तिर॒हम॑स्मि। ज्योति॒र्ज्वल॑ति॒ ब्रह्मा॒ह-
म॑स्मि। यो॑ऽहम॑स्मि॒ ब्रह्मा॒हम॑स्मि। अ॒हम॑स्मि॒
ब्रह्मा॒हम॑स्मि। अ॒हमे॒वाहं मां जु॑होमि॒ स्वाहा॑, इति।

यदेतदुदकरूपमार्द्रं तदेतत्स्वाधिष्ठानचैतन्येन ज्वलति प्रकाशते। तच्चधिष्ठानचैतन्यरूपं ज्योतिरहमस्मि। देहेन्द्रियादिभ्यो विवेचितस्या मम तदेव जलाधिष्ठान-
_____________________________________________________
*मध्येपदस्य व्याख्यानमेतत्। मध्येपदस्थाने भाव्यस्येति वा पाठः कल्प-
नीयः
____________________________________________________
१ ख. ०तोऽप्यागामिनोऽपि गो०। २ ख. ब्रह्मलोकं। ३ ख. ०ण.। ति०। ४ ग. झ. ०नरू०। ५ ग. झ. ०देवाधि०।
८९

[[706]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
चैतन्यं स्वरूपमित्यर्थः। तदेवोपपाद्यते---यज्ज्योर्ज्वलतीत्युक्तं तज्ज्योतिर्ब्रह्मैव। अतो ज्योतिरहमस्मीति वाक्येन ब्रह्माहमस्मीत्युक्तं भवति। न च पूर्वसिद्धं जीवात्मनः स्वरूपं विनाश्य रूपान्तरस्य ब्रह्मत्वलक्षणस्य प्राप्तिर्भवति। किंतु योऽहं पुराजीवोऽस्मि स एवेदानीमहं ब्रह्मास्मि। वस्तुतो ब्रह्मण्येव मयि पूर्वमज्ञानाज्जीवत्वमारोपितमासीत्। तस्मिन्नज्ञाने विवेकेनापनीते सति वस्तुतः पूर्वसिद्धमेव ब्रह्मस्वरूपमिदानीमनुभविताऽस्मि, नतु नूतनं किंचिद्ब्रह्मत्वमागतम्। तस्मादहमेवाहं ब्रह्मभावानुभववेलायामपि पूर्वसिद्धोऽहमेव न तु योषित्यग्निध्यानवदुपचरितं ब्रह्मत्वम्। तादृशोऽहं जलरूपं मां जुहोमि उदराग्नौ प्रक्षिपामि। हविष्प्रदानवाची स्वाहाशब्दः। मद्देहवर्तिभ्यो देवेभ्यो जलरूपं हविर्दत्तमित्यर्थः।

आचमनादूर्ध्वं पुनरपि स्नाने मन्त्रमाह---
अ॒का॒र्य॑का॒र्य॑वकी॒र्णी स्ते॒नो भ्रू॑ण॒हा गु॑रुत॒ल्पगः।
वरु॑णो॒ऽपाम॑घमर्ष॒णस्तस्मा॑त्पा॒पात्प्रमु॑च्यते, इति।
अकार्यं शास्त्रप्रतिषिद्धं कलञ्जभक्षणादिकं तत्कर्तुं शीलं यस्यासावकार्यकारी प्रतिषिद्धस्त्रीगमनवानवकीर्णी। ब्राह्मणसुवर्णहर्ता स्तेनः। वेदवेदाङ्गविद्ब्राह्मणो गर्भो वा भ्रूणस्तं हन्तीति भ्रूणहा। गुरुदारगामी तु गुरुतल्पगः। एतादृशपापकारिणमपि मामघमर्षणः पापविनाशकोऽपां स्वामी वरुणस्तस्मात्सर्वस्मात्पापात्प्रमुच्यते मोचयति।

रहस्यपापक्षयार्थे स्नानमन्त्रमाह--
र॒जोभूमि॑स्त्व॒ मा ꣳ रोद॑यस्व॒ प्रव॑दन्ति॒ धीराः।
*पु॒नन्तु॒ ऋष॑यः पु॒नन्तु॒ वस॑णः पु॒नातु॒ वरु॑णः पु॒नात्व॑घमर्ष॒णः, इति।
रजो रजसः पापस्य भूमिः स्थानभूतोऽहमतो हे देव त्वं तत्पापफलभूतया यातनया मां रोदयस्व। यद्यप्येतत्तवोचितं तथाऽपि धीरा बुद्धिमन्तः शास्त्रपारं गता मामनुगृह्णन्त एवं प्रवदन्ति। तदीयं वाक्यमुदाह्रियते ऋषयो व सिष्ठादिमुख्या एनं स्नानकारिणं पुनन्तु शोधयन्तु। तथा वसवोऽष्टसंख्याका देव एनं पुनन्तु। वरुणोऽप्येनं पुनातु। अघमर्षणः पापविनाशकोऽन्योऽपि देव एनं पुनातु। एवं धीरैर्महद्भिरनुगृहीतत्वादृष्यादिभिः पूतं मां त्वमपि यमदेव मा बाधस्व  किंत्वनुगृहाणेत्यर्थः।
_____________________________________________________
* पदद्वयमनिश्चितस्वरकम्।
_____________________________________________________
१ ख. ग. ०ते। ज्योति०। २ ग. ०सिद्धजी०। ३ ख. ०द्ब्रह्मात्मत्व०। ४ ख. ०ह्मत्वानु०। ५ ख. ०र्णी क्षचव्रतः। ब्रा०। ६ ख. ०ह्मणस्तद्गर्भो। ७ झ. ०ति मोचयतु। र०। ८ ग. ०मिस्त्वं मा ꣳ। ९ झ. ०यात०। १० ग. वशिष्ठमु०। ११ ख. ग. ०स्व, अनु०।

[[707]]

[प्रपा॰ १० अनु॰ १] कृष्णयजुर्वेदीयं तैत्तिरीयारण्यकम्।
स्नानादूर्ध्वं जप्यं मन्त्रमाह--
आक्रा॑न्त्समु॒द्रः प्र॑थ॒मे विध॑र्मञ्ज॒नय॑न्प्र॒जा भुव॑नस्य॒ राजा॑।
वृषां॑ प॒वित्रे॒ अधि॒ सानो॒ अव्ये॑ बृ॒हत्सोमो॑ वावृधे सुवा॒न इन्दुः॑, इति।

समुद्रवत्प्रौढत्वात्संमोदाख्यपरमानन्दस्वभावत्वाद्वा समुद्रः परमात्मा। स च सर्वं जगदाक्रानाक्रान्तवान्व्याप्तवान्। किं कुर्वन्। प्रथमे सृष्टेरादिकाले प्रजा जनयन्। कीदृशे प्रथमकाले विधर्मन्प्राणिभिः पूर्वकल्पेऽनुष्ठिता विविधा धर्मा यस्मिन्काले स्वफलदानार्थमुद्बोध्यन्ते सोऽयं विधर्मा तस्मिन्। स च परमात्मा भुवनस्य पालकत्वाद्राजा। स्वभक्तानां कामानां वर्षणहेतुत्वाद्वृषा। ईदृशः सर्वत्र व्याप्तवान्। किंच सानो सानौ पर्वतपार्श्वभागे, श्रुत्यन्तरे---"तं ब्रह्मगिरिरित्याचक्षते" इति श्रवणाद्ब्रह्मावबोधयोग्यो देहो गिरिस्तदवयवः सानुर्हृदयपुण्डरीकं तच्च पवित्रं बाह्यदेहावयववदुच्छिष्टस्पर्शादिदोषाभावाच्छुद्धमधि पुरुषार्थहेतुध्यानस्थानत्वादितरावयवेभ्योऽप्यधिकमत एव ध्यातॄणामवनस्य पालनस्य हेतुत्वादव्यम्। हिमवत्पुत्र्या गौर्या ब्रह्मविद्याभिमानिरूपत्वाद्गौरीवाचक उमाशब्दो ब्रह्मविद्यामुपलक्षयति। अत एव तलवकारोपनिषदि ब्रह्मविद्यामूर्तिप्रस्तावे ब्रह्मविद्यामूर्तिः पठ्यते--"बहुशोभमानामुमां हैमवतीं तां होवाच" इति। तद्विषयः परमात्मा तयोमया सह वर्तमानत्वात्सोमः, स च सानौ हृदयपुण्डरीके बृहद्ब्रह्म यथा भवति तथा वावृधे वृद्धिं प्राप्तः। पूर्वमविद्यावृतत्वेन संकुचितो जीवो भूत्वा तस्यामवि-
द्यायां विद्ययाऽपनीतायां ब्रह्मत्वाविर्भावात्प्रवृद्ध इव भासत इत्यर्थः। स च सोमः सुवानो जीवानां धर्मार्धमयोः प्रेरकः। इन्दुः फलदानेन चन्द्रवदाह्लादहेतुः।

अथानिष्टपरिहारार्थत्वेन जप्या मन्त्रा उच्यन्ते। तत्रैकामृचमाह---
जा॒तवे॑दसे सुनवाम॒ सोम॑मरातीय॒तो निद॑हाति॒ वेदः॑।
स नः॑ पर्ष॒दति॑ दु॒र्गाणि॒ विश्वा॑ ना॒वेव॒ सिन्धुं॑ दुरि॒ताऽत्य॒ग्निः, इति॥
वेदांसि वेदनानि ज्ञानानि तानि जातान्युत्पन्नानि यस्मादग्नेः सोऽयं जातवेदाः, आधानेन संस्कृतेऽग्नौ पश्चात्तदा तदा कर्तव्यविषयाणि ज्ञानान्युत्पद्यन्ते। तस्मै जातवेदसे यागकाले लतात्मकं सोमं सुनवामाभिषुतं करवाम। स्वयं सर्वं वेत्तीति वेदोऽग्निः। स चारातीयतोऽस्मास्वरातित्वं शत्रुत्वमिच्छतः पुरुषान्निदहाति नितरां भस्मी करोति। किंच सोऽग्निर्नोऽस्माकं विश्वा दुर्गाणि सर्वा आपदोऽतिपर्षदतिशयेन नाशितवानित्यर्थः। किंच यथा लोके नावा सिन्धुं सनुद्रं नाविकस्तारयति तथाऽग्निर्दुरितानि पापान्यतिशयेन तारयतीति शेषः।
____________________________________________________
१ झ. ०त्वात्समोदत्वात्पर०। २ झ. ०हद्यथा। ३ झ. ०त्रुत्वं कर्तुमि०।

[[708]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १ ]
द्वितीयामृचमाह---
ताम॒ग्निव॑र्णां॒ तप॑सा ज्वल॒न्तीं वै॑रोच॒नीं क॑र्मफ॒लेषु॒ जुष्टा॑म्।
दु॒र्गां दे॒वी ꣳ शर॑णम॒हं प्रप॑द्ये सुतर॑सि तरसे॒ नमः॑, इति॥
येयं नवदुर्गाकल्पादिषु मन्त्रशास्त्रेषु प्रसिद्धा तां दुर्गां देवीमहं शरणं प्रपद्ये। कीदृशीम्। अग्निसमानवर्णाम्। तपसा स्वकीयेन संतापेन ज्वलन्तीमस्मच्छत्रून्दहन्तीम्। विशेषेण रोचते स्वयमेव प्रकाशत इति विरोचनः परमात्मा, तेन दृष्टत्वाद्वैरोचनीम्, कर्मफलेषु स्वर्गपशुपुत्रादिषु निमित्तभूतेषु जुष्टामुपासकैः सेवितम्। हे सुतरसि सुष्ठु संसारतरणे हेतो देवि तरसे तारयित्र्यै तुभ्यं नमोऽस्तु।

तृतीयामृचमाह---
अग्ने॒ त्वं पा॑रया॒ नव्यो॑ अ॒स्मान्त्स्व॒स्तिभि॒रति॑ दु॒र्गाणि॒ विश्वा॑।
पूश्च॑ पृ॒थ्वी ब॑हु॒ला न॑ उर्वी भवा॑ तो॒काय॒ तन॑याय॒ शंयोः, इति।
हेऽग्ने नव्यः स्तोतव्यस्त्वमस्मान्स्वस्तिभिः क्षेमकारिभिरुपायैर्विश्वा दुर्गाण्यति सर्वा आपदोऽतिशयेन लङ्घयित्वा पारय संसारस्य परतीरं नय। नोऽस्माकं त्वत्प्रसादात्पूश्च या निवासयोग्या पुरी साऽपि पृथ्वी विस्तीर्णा भवतु। ऊर्वी सर्वस्य निष्पादनयोग्या भूमिरपि बहुला भवतु। त्वं च तोकाय तनयायास्मदपत्याय तदीयपुत्राय च शंयोर्भव सुखस्य मिश्रयिता भव।

चतुर्थीमृचमाह---
विश्वा॑नि नो दु॒र्गहा॑ जातवेदः॒ सिन्धुं॒ न ना॒वा दु॑रि॒ताऽति॑पर्षि।
अग्ने अत्रि॒वन्मन॑सा गृणा॒नो॑ऽस्माकं॑ बोध्यवि॒ता त॒नूना॑म्, इति॥
हे जातवेदो दुर्गहा सर्वासामापदामपहन्ता त्वं विश्वानि दुरिता सर्वाणि पापानि नावा सिन्धुं न समुद्रमिव नोऽस्मानतिपर्षि अतिशयेन तारयसि। हेऽग्नेऽत्रिवदाध्यात्मिकादितापत्रयरहितत्वेनात्रिशब्दवाच्यो जीवन्मुक्तो महर्षिः "आत्मौपम्येन भूतानां दयां कुर्वीत मानवः " इत्येतच्छास्त्रमनुसृत्य "सर्वे च सुखिनः सन्तु सर्वे सन्तु निरामयाः " इत्येवं मनसा यथा सर्वदा भावयति तथा त्वमपि मनसा गृणानो गृणन्नुच्चारयन्भावयन्नस्माकं तनूनामविता रक्षिता भूत्वा बोधि बुध्यस्व सावधानो भवेत्यर्थः।
पञ्चमीमृचमाह________________________
पृ॒त॒ना॒जित॒ ꣳ सह॑मानमु॒ग्रम॒ग्नि ꣳ हु॑वेम पर॒मात्स॒धस्था॑त्।

[[709]]

प्रपा॰ १० अनु॰ २ कृष्णयजुर्वेदीयं तैत्तिरीयारण्यकम्।
स नः॑ पर्ष॒दति॑ दु॒र्गाणि॒ विश्वा॒ क्षाम॑द्दे॒वो अति॑ दुरि॒ताऽत्य॒ग्निः, इति।
पृतनाः परकीयसेना जायतीति पृतनाजित्तमत एव सहमानं शत्रूनभिभवन्तमुग्रं भीतिदेतुमग्निं परमादुत्कृष्टात्सधस्थात्स्वकैर्भृत्यैः सहावस्थानदेशाद्धुवेमाऽऽह्वयाम। स न इत्यादि पूर्ववत्। किंचाग्निर्देवः क्षामदस्मदपराधान्क्षममाणोऽतिदुरिताऽतिशयितानि पातकानि ब्रह्महत्यादीन्यतिलङ्घयतीति शेषः।

षष्ठीमृचमाह---
प्र॒त्नोषि॑ क॒मीड्यो॑ अध्व॒रेषु॑ स॒नाच्च॒ होता॒ नव्य॑श्च॒ सत्सि॑।
स्वं चा॑ग्ने त॒नुवं॑ पि॒प्रय॑स्वा॒स्मभ्यं॑ च॒ सौभ॑ग॒माय॑जस्व, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि प्रथमोऽनुवाकः॥ १॥
हेऽग्ने त्वमध्वरेषु यागेष्वीड्यः स्तुत्यः सन्कं सुखं प्रत्नोषि प्रतनोषि विस्तरयसि। सनाच्च कर्मफलस्य दाताऽपि सन्होता होमनिष्पादकः, नव्यः स्तुत्योऽपि भूत्वा सत्सि सीदसि यागदेशे तिष्ठसि। अतो हेऽग्ने स्वां च स्वकीयामपि तनुवं पिप्रयस्वास्मदीयहविषा प्रीणय। ततोऽस्मभ्यं च सौभगं शोभनभाग्योपेतत्वमायजस्व सर्वतो देहि॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि प्रथमोऽनुवाकः॥ १॥
________________________

### ०२ 
अथ द्वितीयोऽनुवाकः।
________________________

अथ होमार्थान्महाव्याहृतिसंज्ञकान्मन्त्रानाह________________________
भूर॒ग्नये॑ पृथि॒व्यै स्वाहा॒ भुवो॑ वा॒यवे॒ऽन्तरि॑-
क्षाय॒ स्वाहा॒ सुव॑रादि॒त्याय॑ दि॒वे स्वाहा॒
भूर्भुवः॒ सुव॑श्च॒न्द्रम॑से दि॒ग्भ्यः स्वाहा॒ नमो॑
दे॒वेभ्यः॑ स्व॒धा पि॒तृभ्यो॒ भूर्भुवः॒ सुव॒रोम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि द्वितियोऽनुवाकः॥ २॥

[[710]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ३]
भूर्भुवः सुवरोमिति त्रीणि पदान्यव्ययानि। तानि च व्यस्तरूपेण समस्तरूपेण च मन्त्रचतुष्टयरूपतां प्रतिपद्याग्न्यादिदेवताप्रतिपादकानि। तथा सत्ययमर्थः संपद्यते। भूरित्यनेन मन्त्रेण प्रतिपाद्यायाग्नये तन्मन्त्रप्रतिपाद्यायै पृथिव्यै च स्वाहा सुहुतमिदं द्रव्यमस्त्विति। एवमुत्तरेष्वपि त्रिषु मन्त्रेषु योज्यम्। अत्र द्रव्यविशेषस्यानुक्तत्वात्सर्वहोमसाधारणमाज्यमेव द्रव्यमित्यवगन्तव्यम्। फलविशेषस्यानुक्तत्वात्पापक्षयोऽत्र साधारणं फलं द्रष्टव्यम्। चतुर्भिर्मन्त्रैर्यथाशक्ति हुत्वाऽन्ते प्राङ्मुखो नमो देवेभ्य इति मन्त्रेणोपतिष्ठेत। पश्चाद्दक्षिणाभिमुखः स्वधा पितृभ्य इति मन्त्रेणोपतिष्ठेत। स्वधाशब्दः पितृप्रियं नमस्काराद्युपचारं ब्रूते। भूर्भुवः सुवरिति लोकत्रयेऽपि पापरहितो भवामि। ओमित्ययं शब्दोऽङ्गीकारवाचित्वात्तत्र तत्रोचितार्था-ङ्गीकारं प्रतिपादयति। नारायणाख्येनेश्वरेण मुनिना वा दृष्टत्वादयं प्रपाठको नारायणीयः॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्वितीयोऽनुवाकः॥ २॥
________________________

### ०३ 
अथ तृतीयोऽनुवाकः।
________________________
अन्नसमृद्धिकामस्य तेष्वेव मन्त्रेषु पाठान्तरमाह--
भूरन्न॑म॒ग्नये॑ पृथि॒व्यै स्वाहा॒ भूवोऽन्नं॑ वा॒यवे॒ऽन्तरि॑क्षाय॒
स्वाहा॒ सुव॒रन्न॑मादि॒त्याय॑ दि॒वे स्वाहा॒ भूर्भुवः॒
सुव॒रन्नं॑ च॒न्द्रम॑से दि॒ग्भ्यः स्वाहा॒ नमो॑ दे॒वेभ्यः॑
स्व॒धा पि॒तृभ्यो॒ भूर्भुवः॒ सुव॒रन्न॒मोम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि तृतीयोऽनुवाकः॥ ३॥

अन्नद्रव्यं स्वाहुतमस्तु। समृद्धमन्नमों प्राप्नोमीतियेतावानेव विशेषः॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि तृतीयोऽनुवाकः॥ ३॥
________________________
____________________________________________________
१ झ. ०यपरतां। २ ग. झ. ०तिपाद्या०। ३ ग. ०द्याग्न०।

[[711]]

[प्रपा॰ १० अनु॰ ४--५] कृष्णयजुर्वेदीयं तैत्तिरीयारण्यकम्।

### ०४ 
अथ चतुर्थोऽनुवाकः।
________________________
पूजाकामस्य पुनरप्यन्यपाठमाह---
भूर॒ग्नये॑ च पृथि॒व्यै च॑ मह॒ते च॒ स्वाहा॒ भुवो वा॒यवे॑
चा॒न्तरि॑क्षाय च मह॒ते च॒ स्वाहा॒ सुव॑रादि॒त्याय॑ च
दि॒वे च॑ मह॒ते च॒ स्वाहा॒ भूर्भुवः॒ सुव॑श्च॒न्द्रम॑से च॒
नक्ष॑त्रेभ्यश्च दि॒ग्भ्यश्च॑ मह॒ते च॒ स्वाहा॒ नमो॑ दे॒वेभ्यः॑
स्व॒धा पि॒तृभ्यो॒ भूर्भुवः॒ सुव॒र्मह॒रोम्, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि चतुर्थोऽनुवाकः॥ ४॥
महते प्रौढाय पूज्याय वा हिरण्यगर्भाय। चकारैस्तत्तद्देवतानां सेवका देवाः परिगृह्यन्ते। तेभ्योऽपि स्वाहुतमित्युक्तं भवति। महर्रो पूजां प्राप्नवानि॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुर्थोऽनुवाकः॥ ४॥
________________________

### ०५ 
अथ पञ्चमोऽनुवाकः।
________________________
पूर्वत्र भूरग्नय इत्यनुवाके सर्वसाधारणाः पापक्षयार्था होममन्त्रा उक्ताः। अथ प्रतिबन्धनिवारणेन मुमुक्षोर्ज्ञानप्राप्त्यर्था होममन्त्र उच्यन्ते________________________
पाहि नो अग्न एन॑से स्वा॒हा। पाहि नो विश्ववेद॑से स्वा॒हा
यज्ञं पाहि विभाव॑सो स्वा॒हा। सर्वं पाहि शतक्र॑तो स्वा॒हा, इति।
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि पञ्चमोऽनुवाकः॥ ५॥
हेऽग्ने नोऽस्मानेनसो ज्ञानप्रतिबन्धकात्पापात्पाहि रक्ष। तुभ्यमिदं स्वा[हा ] हुतमस्तु नोऽस्माकं विश्ववेदसे कृत्स्नतत्त्वज्ञानसिद्ध्यर्थं पाहि तत्साधनसंपादनेन पालय। तदर्थं तुभ्यमिदं स्वा[हा ]हुतमस्तु। विशेषेण भानं दीप्तिर्विभा सैव वसु धनं

[[712]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ]
यस्याग्नेः सोऽयं विभावसुः। हे विभावसो यज्ञं विविदिषाहेतुत्वेनास्माभिरनुष्ठीयमानं पाहि निर्विघ्नेन समाप्तिं नीत्वा पालय। शतसंख्याकाः क्रतवो येनाग्निना निष्पाद्यन्ते सोऽयं शतक्रतुः। हे शतक्रतो सर्वं ज्ञानसाधनं गुरुशास्त्रादिकं पाहि॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चमोऽनुवाकः॥ ५॥
________________________

### ०६ 
अथ षष्ठोऽनुवाकः।
________________________
अथ ज्ञानप्रतिपादककृत्स्रवेदान्तप्राप्तिकामेन जप्यं मन्त्रमाह---
यश्छन्द॑सामृष॒भो वि॒श्वरू॑प॒श्छन्दो॑भ्य॒श्छन्दा॑ ꣳ
स्यावि॒वेश॑। सता ꣳ शिक्य प्रोवाचो॑पनि॒षदिन्द्रो॑
ज्ये॒ष्ठ इ॑न्द्रि॒याय॒ ऋषि॑भ्यो॒ नमो॑ दे॒वेभ्यः॑
स्व॒धा पि॒तृभ्यो॒ भूर्भुवः॒ ऋषि॑भ्यो॒ मनो॑ दे॒वेभ्यः॑
स्व॒धा पि॒तृभ्यो॒ भूर्भुवः॒ सुव॒रोम्, इति।
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि षष्ठोऽनुवाकः॥ ६॥

यः प्रणवश्छन्दसां वेदानां मध्य ऋषभः श्रेष्ठः, विश्वरूपः सर्वजगदात्मकः, एत द्वेदसारत्वं विश्वरूपत्वं च सांहित्यामुपनिषदि प्रपञ्चितम्। तादृशः प्रणवश्छन्दोभ्यो वेदेभ्यः प्रादुर्भूत इति शेषः। वेदसारत्वेन प्रजापतेः प्रत्यभादित्यर्थः। स पुनश्छन्दांसि गायत्र्यादीन्याविवेश। छन्दोभिरुपलक्षितेषु मन्त्रेषु प्रयोक्तव्यः। तथाच प्रपञ्चसारेऽभिहितम्________________________ "अस्य तु वेदादित्वात्सर्वमनूनां प्रयुज्यते ह्यादौ " इति। तेन प्रणवेन प्रतिपाद्य इन्द्रः परमैश्वर्ययुक्तः परमात्मोपनिषत्प्रोवाचोपनिषदं ब्रह्मविद्यां सर्ववेदान्तसिद्धामुक्तवान्। कीदृश इन्द्रः। सतां शिक्यः सद्भिः कर्मानुष्ठायिभिरुपासकै-
र्ज्ञानिभिश्च प्राप्तुं शक्यः, ज्येष्ठः कारणत्वेन सर्वस्मात्प्रथमः। किमर्थं विद्यामुक्तवानित्युच्यते---ऋषिभ्य ऋषीणामन्तर्मुखाणां जिज्ञासूनामिन्द्रियाय ज्ञानसामर्थ्यार्थम्। अतोऽहं तत्प्रतिबन्धनिवारणाय देवेभ्यः पितृभ्यश्च नमस्करोमि। भूर्भुवः सुवरों लोकत्रयाव-
___________________________________________________
१ ध. सचा ꣳ। २ ख. झ. ०क्यः पुरोवा०। ३ ग. झ. वश्छन्द ओप्। ४ ख. द्धान्तमेवमु०। झ. ०द्धान्तमु०। ५ ख. ०निति तदुच्य०। ६ ग. झ ०र्थ्याय। अ०।

[[713]]

[प्रपा॰ १० अनु॰ ७--८] कृष्णयजुर्वेदीयं तैत्तिरीयारण्यकम्।
स्थितान्प्रप्नोमि। देवा(वेदा)निति शेषः। एतदेवाभिप्रेत्य केचिद्भूर्भुवः सुवश्छन्द ओमिति पठन्ति॥
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि षष्ठोऽनुवाकः॥ ६॥
________________________

### ०७ 
अथ सप्तमोऽनुवाकः।
________________________
अथ लब्धानां वेदानामविस्मरणाय जप्यं मन्त्रमाह---
नमो॒ ब्रह्म॑णे धा॒रणं॑ मे अ॒स्त्वनि॑राकरणं धा॒रयि॑ता
भूयासं॒ कर्ण॑योः श्रु॒तं मा च्यो॑ढ्वं॒ ममा॒मुष्य॒ ओम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि सप्तमोऽनुवाकः॥ ७॥

ब्रह्मणे जगत्कारणाय नमोऽस्तु। तत्प्रसादान्मदीये चित्ते ग्रन्थतदर्थयो-
र्धारणमस्तु। [अनिराकरणं ] निराकरणं विस्मरणं यथा न भवति तथा धारयिता भूयासम्। अमुष्येत्थं प्रार्थयमानस्य मम कर्णयोर्यत्किंचिद्वेदशास्त्रादिकं यदा कदाचिदपि श्रुतमासीत्तत्सर्वं हे देवा मा च्योढ्वं मा विनाशयत। ततोऽहर्मो प्राप्नुयां स्थिरं धारणमिति शेषः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि सप्तमोऽनुवाकः॥ ७॥
________________________

### ०८ 
अथाष्टमोऽनुवाकः।
________________________
अथ ज्ञानसाधनं यत्तपश्चित्तैकाग्र्यमस्ति "मनसश्चेन्द्रियाणां च ह्यैकाग्र्यं परमं तपः " इति श्रुतेः। तत्तपः श्रौतस्मार्तसर्वकर्मस्वरूपतया प्रशंसति। यद्वा तथाविधतपःसिद्ध्यर्थं जप्यं मन्त्रमाह---
ऋ॒तं तपः॑ स॒त्यं तपः॑ श्रु॒तं तपः॑ शा॒न्तं तपो॒ दानं॒
___________________________________________________
१ ख. झ. ०स्तु। त्वत्प्र०। २ ग. झ. देव। ३ ग. झ. ०य। ततोऽ०। ४ झ. स्मृतेः। ५ ग. झ. ०पो दमस्तपो दा०।
९०

[[714]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ९
तपो॒ यज्ञं॒ तपो॒ भूर्भुवः॒ सुव॒र्ब्रह्मै॒तदुपास्स्यै॒तत्तपः॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्यष्टमोऽनुवाकः॥ ८॥
ऋतं मनसा यथार्थवस्तुचिन्तनम्। सत्यं वाचा यथार्थभाषणम्। श्रुतं वेदस्य पुर्वोत्तरभासार्थावबोधयोर्मीमांसयोः श्रवणम्। शान्तं शान्तिर्बाह्येन्द्रिया-
भ्यन्तरेन्द्रियोपरतिः। दानं धनेषु स्वत्वनिवृत्तिः परस्वत्वापादनपर्यन्ता। यज्ञो-ऽग्निहोत्रादिः। तदेतत्सर्वमर्वाचीनं तपः। भूरादिलोकत्रयात्मकं विराहरूपं यद्ब्रह्मास्ति हे मुमुक्षो एतद्ब्रह्मोपास्स्व विजातीयप्रत्ययरहितं कुरु। तदेतदुपासनमुत्तमं तपः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्यष्टमोऽनुवाकः॥ ८॥
________________________

### ०९ 
अथ नवमोऽनुवाकः।
________________________
अथ विहितानुष्ठानरूपं पुण्यं ज्ञानसाधनतया प्रशंसति। निषिद्धचरणं ज्ञानप्रतिबन्धकतया निन्दति---
यथा॑ वृ॒क्षस्य॑ सं॒पुष्पि॑तस्य दू॒राद्ग॒न्धो वा॑त्ये॒वं पुण्य॑स्य
क॒र्मणो॑ दू॒राद्ग॒न्धो वा॑ति॒ यथा॑ऽसिधा॒रां क॒र्तेऽव॑हि-
तामव॒क्रामे॒द्यद्युवे॒ हुवे॒ ह वा॑ वि॒ह्वदिष्यामि क॒र्तं
प॑तिष्या॒मीत्ये॒वम॒नृता॑दा॒त्मानं॑ जु॒गुप्से॑त्, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि नवमोऽनुवाकः॥ ९॥
लोके यथा वृक्षस्योद्यानादौ स्थितस्य चम्पकपाटलकेतकीपुंनागादेः संपुष्पितस्य सम्यग्विकसितपुष्पोपेतस्य यो गन्धः सुरभिरस्ति सोऽयं दूराद्देशाद्वाति वायुना सहाऽऽगच्छति एवं पुण्यकर्मणो ज्योतिष्टोमादेः सत्कीर्तिः सुगन्धसमाना दूराद्वाति मनुष्यलोकात्स्वर्गे गच्छति। तस्मात्पुण्यमनुष्ठेयम्। अथ पापस्य दृष्टान्त उच्यते---यथा लोके राजामात्यादीनां विनोदाय प्रवृत्तो वंशाग्रवृत्तादिदुर्घटव्यापारेष्वत्यन्तकुशलमनाः कश्चित्कर्ते कूपादावगाधे कस्मिंश्चिद्गर्तविशेषेऽवहितां प्रसारिताम-
______________________________________________________
१ ख. झ. यज्ञस्तपो। २ ग. ०पास्स्वैत०। ३ ख. ०पास्य वि०। ४ ख. ०रणरूपं तु ज्ञा०। ५ ख. झ. युवे। ६ झ. ०ह्वयिष्या०। ७ ख. ०ममृता०।

[[715]]

प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
सिधारां खड्गधारामवक्रामेत्पादाभ्यां धाराया उपरि गन्तुं प्रवर्तते। तदानीमसौ मनस्येवं विचारयति। यद्यदि युवे हुवे हकारो व्यत्ययेन यकारस्थाने पठितः। अत एव केचिद्युवे युव इति पठन्ति। यौमि यौमि पुनः पुनः पादमसिधारया मिश्रयामीत्यर्थः। तदाऽहं विह्वदिष्यामि कर्तं वा पतिष्यामि। अहमित्येतमर्थं हशब्दो ब्रूते। लकारस्थाने व्यत्ययेन दकारः। असिधारायां पादस्य दृढस्पर्शे पादच्छेदेनाहं विह्वलितो विवशो भविष्यामि दृढस्पर्शाभावे त्वधोवर्तिन्यगाधे गर्ते पतिष्यामीति। एवं पापे वर्तमानः पुरुषो विचारयेत्। यद्यहं पापं प्रकटं कुर्यां तदानीमिह लोके निन्दितो भविष्यामि तत्परिहारायाप्रकटं कुर्यां तदाऽपि नरके पतिष्यामीति। ईदृग्विचारयुक्तः पुरुषोऽनृतात्पापादात्मानं जुगुप्सेद्धिङ्मां लोकद्वयभ्रांशहेतुमिति निन्दित्वा पापान्निवारेत्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि नवमोऽनुवाकः॥ ९॥
* इति प्रथमखण्डः समाप्तः
________________________

### १० 
अथ दशमोऽनुवाकः।
________________________
यथोक्तप्रशंसोपेतपुण्यानुष्ठानेन निषिद्धाचरणवर्जितेन शुद्धान्तःकरणस्य पुरुषस्य तत्त्वमुपदेष्टुमयमनुवाक आरभ्यते। तत्र प्रथमामृचमाह________________________
अ॒णोरणी॑यान्मह॒तो मही॑याना॒त्मा गुहा॑यां॒ निहि॑तोऽस्य ज॒न्तोः।
तम॑क्रतुं पश्यति वीतशो॒को धा॒तुः प्र॒सादा॑न्महि॒मान॑मीशम्, इति।

सच्चिदानन्दैकरसः परमेश्वरः सर्वाधिष्ठानत्वेन सर्वस्य जगतः स्वरूपत्वा-दात्मशब्देनोच्यते। आत्मशब्दश्च स्वरूपवाचीति प्रसिद्धम्। मायाकार्यभूते लौकिकव्यवहारे सूक्ष्मत्वेन प्रसिद्धः परमाणुर्व्द्यणुकादिरणुशब्दवाच्यः। तस्मादप्ययमात्माऽतिशयेन सूक्ष्मत्वादणीयान्। परमाणुव्द्यणुकादीना-
मस्मदादिप्रत्यक्षगम्यत्वाभावेऽपि योगिजनचक्षुर्गम्यत्वमस्ति तदप्यात्मनो नास्तीत्यभिप्रेत्याणीयस्त्व-
_____________________________________________________
* ख. पुस्तके नास्त्येतत्।
______________________________________________________
२ ग. झ. ०दानीमहं। २ झ. यकारः। ३ ग. यदि पा०। ४ ख. ०मि। अथ त०। ५ ग. ०धिष्ठत्वे०। ६ झ. ०णुव्द्यणु०। ७ ग. ०न सर्वसू०।

[[716]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०
मुक्तम्। आकाशदिगादीनामेकब्रह्माण्डवर्तित्वात्तादृशब्रह्माण्डलक्षकोट्य-धिष्ठानत्वमभिप्रेत्य महीयस्त्वमुक्तम्। तादृशः परमात्माऽस्य देवमनुष्यादिरूपस्य जन्तोर्गुहायां निहितः। गुहाशब्देन हृदयपुण्डरीकमध्यवर्तिनी बुद्धिरुच्यते। गुहू संवरण इत्यस्माद्धातोरत्पन्नो गुहाशब्दः। बुद्धिश्च हृदयपुण्डरीकेण संवृता तन्मध्यवर्तित्वात्। तस्यां बुद्धावस्य परमात्मनो निहितत्वं नाम विद्ययोपलभ्यमानत्वं नतु बुद्धावाधेयत्वम्। सर्वजगदाधारस्य तदसंभवात्। तं तथाऽवस्थितमीशं शमादिगुणयुक्तोऽधिकारी पुरुषः पश्यति साक्षात्करोति। स चाधिकारो धातुः प्रसादादुपजायते। धाता जगतो विधाता परमेश्वरः, तस्य प्रसादोऽनुग्रहः।

तथा च पूर्वाचार्यैरुक्तम्---
ईश्वरानुग्रहादेषां पुंसामद्वैतवासना।
महाभयकृतत्राणा द्वित्राणामेव जायते" इति।
कीदृशमीशम्। अक्रतुं संकल्परहितम्। स्त्र्यन्नपानादिभोगजातं समीचीनमिति संकल्पनं जीवस्यैव न त्वीशस्य। संकल्पहेतुभूतान्तःकरणोपाधेरभावात्। अतो निरुपाधिकत्वान्महिमानमतिशयेन महान्तम्। ईदृशं परमेश्वरं साक्षात्कृत्य वीतशोको जन्ममरणादिशोकरहितो भवति।

द्वितीयामृचमाह---
स॒प्त प्रा॒णाः प्र॒भव॑न्ति॒ तस्मा॑त्स॒प्तर्चिषः॑ स॒मिधः॑ स॒प्त जि॒ह्वाः।
स॒प्त इ॒मे लो॒का येषु॒ चर॑न्ति प्रा॒णा गु॒हाश॑यान्निहि॑ताः स॒प्त स॑प्त, इति।
शुद्धान्तःकरणैर्ज्ञातव्यो यः परमात्मोक्तस्तस्य शाखाचन्द्रन्यायेनोपलक्षणार्थं जदत्कारणत्वमुच्यते। तस्मात्परमात्मनो मायाशक्तिविशिष्टात्सप्त प्राणाः प्रभवन्ति। अन्यत्र---"सप्त वै शीर्षण्याः प्राणाः " इत्युक्तत्वात्, शिरोवर्तिसप्तच्छिद्रगताः सप्तसंख्याकाश्चक्षुरादयः प्राणाः परमेश्वरादुत्पद्यन्ते। द्वे चक्षुषी द्वे श्रोत्रे द्वे नासिके वागेकेति सप्तत्वम्। तेषां चक्षुरादीनां स्वस्वविषयप्रकाशनशक्तयः सप्तार्चिषः। तैरर्चिर्भिर्गृह्यमाणत्वेन सप्तसंख्याका विषयाः समिधः। विषयैर्हीन्द्रियाणि समिध्यन्ते प्रकाशयुक्तानि क्रियन्ते। यथैकस्यापि चक्षुरिन्द्रियस्य गोलकभेदेन द्वित्वं तथा रूपस्याप्येकस्य वामदक्षिणरूपग्राहकचक्षुर्वृत्तिभेदाद्द्वित्वं द्रष्टव्यम्। एवं शब्दगन्धयोर्द्वित्वे सति विषयाः सप्त संपद्यन्ते। अथवा समिच्छब्देन सप्तसंख्या न संबध्यते किंतु जिह्वाशब्देन। अग्निजिह्वानां च सप्तत्वमाथर्वणिकैराम्नातम्---
_____________________________________________________
१ ख. ०ण्डमध्ये व०। २ ग. ०र्तिनीत्वा०। ३ ख. शमदमादि०। ४ ख. ग. ०त्राणां यदि जा०। ५ ख. ०ण्याः प्राणाः प्रा०। ६ ग. ०के मुखमेकमिति।

[[717]]

[प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
"काली कराली च मनोजवा च लुलोहिता चापि सुधूम्नवर्णा।
स्फुलिङ्गिनी विश्वरुची च देवी लेलायमाना इति सप्त जिह्वाः" इति
ताश्च परमेश्वरात्प्रभवन्ति। इमे भूरादयः सप्तसंख्याका लोकास्तस्मात्प्रभवन्ति। येषु सप्तसु लोकेषु देवमनुष्यादिशरीरवर्तिनः प्राणाश्चरन्ति, तादृशा लोका उत्पन्ना इति पूर्वात्रान्वयः। गुहा बुद्धिस्तस्यां शेत उपलभ्यत इति गुहाशयः परमेश्वरस्तस्मादुत्पन्नां सप्तर्षयः सप्त समुद्रा इत्यादिकाः सप्तसंख्याका पदार्थविशेषा निहितास्तत्र तत्रावस्थापिताः।

तृतीयामृचमाह---
अतः॑ समृ॒द्रा गि॒रय॑श्च॒ सर्वे॒ऽस्मात्स्यन्द॑न्ते॒ सिन्ध॑वः॒ सर्व॑रूपाः।
अत॑श्च॒ विश्वा॒ ओष॑धयो॒ रसा॑श्च॒ येनै॑ष भू॒तस्ति॑ष्ठत्यन्तरा॒त्मा, इति।
क्षीरोदधिप्रभृतयः समुद्रविशेषा मेरुप्रभृतयो गिरिविशेषाश्चास्मात्परमेश्वरात्सर्वे प्रभवन्ति ।गङ्गागोदावर्यादयः सर्वरूपा बहुविधा नद्योऽस्मात्परमेशेवरादुत्पन्नाः स्यन्दन्ते प्रवहन्ति। व्रीहियवाद्या विश्वाः सर्वा ओषधयश्च मधुराम्लादयो रसाश्चातः परमेश्वरात्प्रभवन्ति। एषोऽहंप्रत्ययेन गम्यमानोऽन्तरात्मा स्थूलदेहचिदात्मनोर्मध्यवर्ती लिङ्गदेहो यैनौषधिरसेन भूत संबद्धः सञ्शरीरे तिष्ठति, तादृशो रस उत्पन्न इति पूर्वत्रान्वयः।
चतुर्थीमृचमाह---
ब्र॒ह्मा दे॒वानां॑ पद॒वीः क॑वी॒नामृषि॒र्विप्रा॑णां महि॒षो मृ॒गाणाम्।
श्ये॒नो गृध्रा॑णा॒ ꣳ स्वधि॑तिर्वना॑ना॒ ꣳ सोमः॑ प॒वित्र॒मत्ये॑ति॒ रेभ॑न्, इति।

अन्तर्बहिर्वर्तिनां प्राणसमुद्रादीनामचेतनानां सृष्टिमुक्त्वा चेतनेषु परमे-
श्वरस्योत्कृष्टरूपेणावस्थानमुच्यते। देवानामग्नीन्द्रादीनां मध्ये ब्रह्मा चतुर्मुखो भूत्वा परमेश्वरो नियामकत्वेनावतिष्ठते। तथा कवीनां काव्यनाटकादिकर्तॄणां पुरुषाणां मध्ये पदवीर्भूत्वाऽवतिष्ठते। व्याकरणे निष्पन्नः सुशब्दविशेषः पदं तद्वेति गच्छतीति पदवीः शब्दसामार्थ्याभिज्ञो व्यासवाल्मीक्यादिरूप इत्यर्थाः। विप्राणां वैदिकमार्गवर्तिनां ब्राह्माणानां मध्य ऋषिस्तत्तद्गोत्रप्रवर्तको वसिष्ठादिरूपो बभूव। मृगाणां चतुष्पदां मध्ये शक्त्याधिक्येन युक्तो महिषो बभूव। गृध्रोपलक्षितानां सर्वेषां पक्षिणां मध्ये प्रबलः श्येनो बभूव। वनानां वृक्षसमूहरूपाणां मध्ये छेदनार्थः स्वधितिः परशुर्बभूव। यागहेतुभू-
_____________________________________________________
१ ख. ०ता या च सु०। २ ग. झ. तेषु। ३ झ. ०ष्टत्वरू०।

[[718]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०]
तबल्यात्मकः सोमो भूत्वा रेभन्मन्त्रशब्दयुक्तः सन्पवित्रं शुद्धिकारणं गङ्गा-जलकुशदर्भादिद्रव्यजातं सर्वमत्येति।

पञ्चमीमृचमाह---
अ॒जामेकां॒ लोहि॑तशुक्लकृष्णां व॒र्ह्वी प्र॒जां ज॒नय॑न्ती॒ ꣳ सरू॑पाम्।
अ॒जो ह्येको॑ जु॒षमा॑णोऽनु॒शेते॒ जहा॑त्येनां भुक्तभो॑गामजो॑ऽन्यः, इति।

व्यवहारदशायां परमेश्वरस्य चतुर्मुखब्रह्मादिशरीरेषु विशेषेणावस्थानम-
भिधाय यथोक्तजगत्सृष्टेर्मूलकारणभूतां मायाशक्तिमुपजीव्य बद्धमुक्तपुरु-
षव्यवस्था प्रदर्श्यते। न जायत इत्यजा मूलप्रकृतिरूपा माया। न ह्यनादेस्तस्या जन्म संभवति। सा च मायैका, सर्वस्य जगतस्तत्कार्यत्वात्। यदाऽसौ तेजोवन्नानि त्रीणि भूतान्युत्पाद्य तद्रूपाऽवतिष्ठते तदानीं लोहितशुक्लकृष्णवर्णैरुपेता भवति। तथा च च्छन्दोगा आमनन्ति---"यदग्ने रोहित ꣳ रूपं तेजसस्तद्रूपं यच्छुक्लं तदपां यत्कृष्णं तदन्नस्य " इति। अन्नशब्देनात्र पृथिव्युपलक्ष्यते। रजःसत्त्वतमोगुणा वा लोहितादिशब्दैरुपलक्ष्यन्ते। गुणत्रयात्मिका मायेत्युक्तं भवति। सा च देवतिर्यङ्मनुष्यादिरूपां गुणत्रयात्मकत्वेन सरूपां बहुविधां प्रजां जनयति। न जायत इत्यजो जीवः, तस्यापि मायावदनादित्वादुत्पत्तिर्नास्ति। तादृशो जीवो द्विविध: — आसक्तो विरक्तश्चेति। तयोर्मध्य एक आसक्तो योऽजो जीवः पूर्वोक्तामजां मायां जुषमाणः प्रीतिपूर्वकं सेवमानोऽनुशेते तदनुसारेणैव वर्तते। विषयानेव भुञ्जानो विवेकरहितो जन्ममरणप्रवाहरूपेण संचरतीत्यर्थः। अन्योऽजो विरक्तो जीवो भुक्तभोगामेनां मायां जहाति परित्यजति। विरक्तेः प्रागेव भोगान्भुक्त्वा(घा भुक्ता) न तूपरिष्टाद्भोक्ष्यन्ते तादृशैर्भोगैर्युक्ता माया भुक्तभोगा तां मायां तत्त्वविवेकेन बाधत इत्यर्थः।

षष्ठीमृचमाह---
ह॒ ꣳसः शु॑चि॒षद्वसु॑रन्तरिक्ष॒सद्धोता॑ वेदि॒षदति॑थिर्दुरोण॒सत्।
नृ॒षद्व॑र॒सद्द॑त॒सव्द्यो॑म॒सद॒ब्जा गो॒जा ऋ॑त॒जा अ॑द्रि॒जा ऋ॒तं बृ॒हत्, इति।

यः पुमान्विवेकेन मायां परित्यजति तस्य सर्वमपि जगद्ब्रह्मरूपेणानभासत इत्ययमत्रो(त्रा)र्थः प्र दर्श्यते। तदर्थमादौ जगदनुद्यते हन्ति सर्वदा गच्छतीति हंस आदित्यः। स च शुचौ शुद्धे मण्डले ज्योतिर्मये सीदतीति शचिषत्, सूत्रात्मरूपेण
_____________________________________________________
१ ख. झ. ०णि रूपाण्युत्पा०। २ झ. ०न्ते। सा गु०। ३ ग. ०यात्मिक०। ४ ख. झ. जनयन्ती। ५ ग. ०रणं प्र०। ६ संसर०। ७ झ. ०क्ष्यते ता०। ८ झ. बाधितामित्य०। ९ ग. इत्येवमात्रोऽर्थोऽत्र प्रदृश्यते। झ. इत्येवं मन्त्रर्थोऽत्र प्र०। १० ख. प्रदिश्यते।

[[719]]

प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
जगन्निवासहेतुत्वात्। वसुर्वायुः, तद्रूपः सन्नन्तरिक्षे सीदतीत्यन्तरिक्षसति। होमनिष्पादक आहवनीयाद्यग्निर्होता तद्रूपेण सोमयागाद्यङ्गभूतायां वेद्यां सीदतीति वेदिषत्। अमावास्यादितिथिविशेषमनपेक्ष्य भोजनयाच्ञार्थं तत्र तत्र गच्छन्पुरुषो वैदेशिकोऽतिथिः, तद्रूपेण दुरोणेषु गृहेषु परकीयेषु सीदतीति दुरोणसत्। नृषु मनुष्येषु कर्माधिकारिजीवरूपेण सीदतीति नृषत्। वरे श्रेष्ठे क्षेत्रे काशीद्वारावत्यादौ पूजनीयदेवरूपेण सीदतीति वरसत्। ऋते सत्ये वैदिके कर्मणि फलरूपेण सीदतीति ऋतसत्। व्योम्न्याकाशे नक्षत्रादिरूपेण सीदतीति व्योमसत्। अद्भ्यो नदीसमुद्रादिगताभ्यः शङ्खमकरादिरूपेण जायत इत्यब्जाः। गोभ्यः क्षीरादिरूपेण जायत इति गोजाः। ऋतं सत्यवचनं तस्मात्कीर्तिरूपेण जायत इति ऋतजाः। अद्रिभ्यः पर्वतेभ्यो वृक्षादिरूपेण जायत इत्यद्रिजाः। हंस इत्यारभ्याद्रिजा इत्यन्तेनोक्तं यज्जगदस्ति तज्जगदृतं सत्यं वृहद्ब्रह्म, अज्ञानिदृष्ट्या जगद्रूपेण भासमानं सर्वं ज्ञानिदृष्ट्या ब्रह्मैवैत्यर्थः।

सप्तमीमृचमाह________________________
*यस्माज्जाता न परा नैव किंचनाऽऽस य आविवेश भुवनानि विश्वा।
प्र॒जाप॑तिः प्र॒जया॑ संविदा॒नस्त्रीणि ज्योतीꣳ॑षि सचते॒ स षोड॒शी, इति।

हंसादेः सर्वस्य जगतो ब्रह्मरूपत्वं यदुक्तं तदत्र प्रतिपाद्यते। ब्रह्मव्यतिरिक्तं वस्तु किंचिदस्तीति वदन्वादी प्रष्टव्यः। किमचेतनं जगद्ब्रह्मव्यतिरिक्तमाहोस्विच्चेतनो जीवः। अचेतनत्वपक्षेऽपि किं सृष्टेरूर्ध्वभावि वस्तु ब्रह्मव्यतिरिक्तमुत पूर्वभावि। न तावदूर्ध्वभाविनो व्यतिरिक्तत्वमित्युच्यते । जाता सृष्टेरूर्ध्वमुत्पन्ना प्रजा यस्मात्परमेश्वरात्परा व्यतिरिक्ता न भवति। नापि पूर्वभाविनो व्यतिरिक्तत्वमित्युच्यते सृष्टेः पूर्वं किंचन किमपि ब्रह्मव्यतिरिक्तं वस्तु नैवाऽऽस । “एकमेवाद्वितीयम्” इति श्रुत्यन्तरात्। नापि चेतनस्य जीवनस्य ब्रह्मव्यतिरिक्तत्वमित्युच्यते। यः परमेश्वरो विश्वा भुवनानि सर्वलोकवर्तीनि शरीरराण्याविवेश जीवरूपेण प्रविवेश। "अनेन जीवेनाऽऽत्मनाऽनुप्रविश्य " इति श्रुत्यन्तरात्। स प्रजापतिः प्रजापालकः परमेश्वरः प्रजया स्वस्मादुत्पन्नया देवतिर्यगादिरूपया संविदानः संसर्ग तादात्म्यं लभमानो वर्तते। स परमेश्वरस्रीणि ज्योतिंष्यग्न्यादित्यचन्द्ररूपाणि सचते समवैति तादात्म्यसंबन्धं प्राप्नोति। कीदृशः परमेश्वरः। षोडशी प्रश्नोपनिषत्प्रोक्तषोडशकलोपेतः। तत्र हि प्राणश्रद्धादिकं कृत्स्नमपि जगत्षोडशावयरूपं परमात्मा
_____________________________________________________
* एतदर्धमनिश्चितस्वरकम्।
____________________________________________________
१ ख. झ. द्वारव०। २ ख. ०सर्गता०।

[[720]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०]
ससर्जेति श्रुतम्। तथा सति मृद्धटन्यायेन कार्यकारणयोरव्यतिरेकात्षोडशकलारूपेण जगता सह तादात्म्यसंबन्धादयं षोडशीत्युच्यते।
अष्टमीमृचमाह--
* विधर्तार ꣳ हवामहे वसोः॑ कु॒विद्व॒नाति॑ नः।
+ सवितारं नृचक्षसम्, इति॥

यथोक्तब्रह्मतत्त्वज्ञानलाभाय परमेश्वरप्रार्थनारूपाः केचिन्मन्त्रा इत आरभ्योच्यन्ते। वसोर्धनस्य ब्रह्मज्ञानरूपस्य विधर्तारं विशेषेण संपादयितारं परमेश्वरं हवामहेऽस्मदनुग्रहार्थमाह्वयामः। नोऽस्माकं तादृशानां कुवित्प्रभूतं तत्त्वज्ञानरूपं धनं वनाति संभजते स परमेश्वरो ददातीत्यर्थः। कीदृशं विधर्तारम्। सवितारमस्मद्बुद्धेः प्रेरकम्। नृचक्षसं नृणां मनुष्याणामधिकारिणामाचार्यरूपेण तत्त्वविद्याप्रवक्तारम्।

नवमीमृचमाह--
अ॒द्या नो॑ देव सवितः प्र॒जाव॑त्सावीः॑ सौभ॑गम्।
परा॑ दुष्ष्वप्नि॑य ꣳ सुव, इति।
हे सवितः प्रेरक देवाद्यास्मिन्दिने नोऽस्माकं विद्यार्थिनां प्रजावच्छिष्य-प्रशिष्यादिप्रजोपेतं सौभगमाचार्यरूपं भाग्यं सावीः प्रेरय प्रयच्छेत्यर्थः। दुष्ष्वप्नियं दुष्टस्वप्नसदृशं द्वैतप्रतिभासं परासुव निराकुरु।
दशमीमृचमाह--
विश्वा॑नि देव सवितर्दुरि॒तानि॒ परा॑सुव।
यद्भ॒द्रं तन्म॒ आसु॑व, इति।

हे सवितः प्रेरक देव दुरितानि ज्ञानप्रतिबन्धकानि पापानि विश्वानि सर्वाणि परासुव पराकुरु। भद्रं कल्याणमसंभावनाविपरीतभावनारहितं तत्त्वज्ञानं यदस्ति तन्मे मह्यमुपासकायाऽऽसुव साकल्येन प्रयच्छ।
एकादशीमृचमाह---
मधु॒ वाता॑ ऋताय॒ते मधु॑ क्षरन्ति॒ सिन्ध॑वः।
माध्वीर्नः स॒न्त्वोष॑धीः, इति।
ऋतायत ऋतं परं ब्रह्म तदिच्छते मह्यं वाता वायवो मधु माधुर्योपलक्षितं सुखं
_____________________________________________________
* एतत्पदद्वयमनिश्चितस्वरकम्। + एतत्पदद्वयनिश्चितस्वरकम्।
___________________________________________________
१ ग. ०सर्ज वै " इति श्रुत्यन्तरात्। त०। झ. २ विधातार०। ३ झ. विधातारं। ४ झ. विधातार०। ५ ख. ०म्ह तं प्र(तत्प्र)त्ययते गच्छ०।

[[721]]

प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
यथा भवति तथा वान्त्विति शेषः। प्रबले तु वायौ रोगोत्पत्त्या तत्त्वज्ञानविघ्नः संपद्यते। अतः स मा भूदिति वायोरानुकूल्यं प्रार्थ्यते। एवमुत्तरत्रापि तत्तदानुकूल्यं द्रष्टव्यम्। सिन्धवो नद्यो मधु क्षरन्ति मधुरमारोग्यकरमुदकं संपादयन्त्वित्यर्थः। ओषधीर्व्रीहियवादयोऽपि नोऽस्माकं माध्वीर्मधुराः पथ्यरूपाः सन्तु।
द्वादशीमृचमाह--
मधु॒ नक्त॑मुतोषसि॒ मधु॑म॒त्पार्थि॑व ꣳ रजः॑।
मधु॒ द्यौर॑स्तु नः पि॒ता, इति।
नक्तं रात्रावुतापि चोषसि प्रभाते दिवसेऽपि विद्यार्थिनो मधु मधुरमनुकूलं सूखमस्तु कालकृतोऽपि विघ्नो मा भूदित्यर्थः। पार्थिवं रजः पृथिव्यामवस्थितं शयनादिस्थानगतं रजोऽपि मधुमन्माधुर्योपेतं कण्टकपाषाणादिराहित्येनानुकूलमस्तु। नोऽस्माकं पिता पितृसदृशी द्यौरपि मध्वस्तु, अतिवृष्ट्यादिप्रातिकूल्यरहिताऽस्तु। "द्यौः पिता पृथिवी माता " इति मन्त्रान्तराद्दिवः पितृत्वम्।
त्रयोदशीमृचमाह________________________
मधु॑मान्नो॒ वन॒स्पति॒र्म॑धुमा ꣳ अस्तु॒ सूर्यः॑।
माध्वी॒र्गावो॑ भवन्तु नः, इति।

वनस्पतिश्चूतपनसादिर्नोऽस्मान्प्रति मधुमान्मधुरफलोपेतो जीवनहेतुरस्तु। सूर्योऽपि प्रभूतं संतापमकृत्वा मधुमान्माधुर्येणानुकूलप्रकाशनेन युक्तोऽस्तु। गावोऽपि नोऽस्मान्प्रति माध्वीर्जीवनहेतुमधुरक्षीरोपेता भवन्तु।
चतुर्दशीमृचमाह---
घृ॒तं मि॑मिक्षिरे घृ॒तम॑स्य॒ योनि॑र्घृ॒ते श्रि॒तो घृ॒तमु॑वस्य॒ धाम॑।
अ॒नु॒ष्व॒धमाव॑ह मा॒दय॑स्व॒ स्वाहा॑कृतं वृषभ वक्षि ह॒व्यम्, इति।
भोग्यजातस्य ज्ञानयोग्यदेहानुकूल्यं प्रार्थ्य ज्ञानसाधनयागादिकर्महेतोरग्नेरानुकूल्यं प्रार्थयते। पूर्वे यजमाना अग्नावाहवनीयादिरूपे घृतं मिमिक्षरे सिक्तवन्तः। मिह सेचन इति धातुः। तद्घृतमस्याग्नेर्योनिरुत्पत्तिकारणम्। घृतेन ज्वालाभिवृद्धिदर्शनात्। अतोऽयमग्निर्घृते श्रितो घृतमाश्रित्यावस्थितः। घृतमेवास्याग्नेर्धाम स्थानं तेजोहेतुर्वा। हेऽग्नेऽनुष्वधं स्वधामन्वस्मदीयं हविःस्वरूपमनुसृत्याऽऽवहा देवानत्राऽऽनय। आनीय
______________________________________________________
१ ख. ०था भवन्त्वि०। २ ख. ०विघ्नाः सं०। ३ ख. ०द्यन्ते। अ०। ४ ख. सुपच्यरूपाः। ५ ख. ०योग्यं दे०। ६ ख. ०तमुवा०।
९१

[[722]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०]
च मादयस्व त्द्दष्टान्कुरु। हे वृषभ श्रेष्ठ स्वाहाकृतं स्वाहाकारेणास्माभिर्दत्तं हव्यं वक्षि वह देवान्प्रापय।

पञ्चदशीचमाह---
स॒मु॒द्रादूर्मिर्मिधु॑मा॒ ꣳ उदा॑रदुपा॒ ꣳ शुना॒ सम॑मृत॒त्वमा॑नट्।
घृ॒तस्य॒ नाम॒ गुह्यं॒ यदस्ति॑ जि॒ह्वा दे॒वाना॑म॒मृत॑स्य॒ नाभिः॑, इति।
समुद्रवदतिप्रभूतात्परमात्मन ऊर्मिरूर्मिसदृशो जडप्रपञ्चो मधुमान्भोग्यत्वेन माधूर्ययुक्त उदारदुदगच्छत्। उत्पन्न इत्यर्थः। यथा लोके समुद्रात्तरङ्गा उत्पद्यन्त एवं हि चिदेकरसात्परमात्मनो जडं भोग्यजातं सर्वमुत्पन्नम्। घृ क्षरणदीप्त्योरिति धातोरुत्पन्नो घृतशब्दः। घृतं दीप्तं स्वप्रकाशं ब्रह्मेत्यर्थः। तस्य ब्रह्मणो यन्नाम प्रणवरूपं गुह्यं सर्ववेदिषु गोप्यमस्ति। तथा च कठैराम्नातम्---"सर्वे वेदा यत्पदमामनन्ति " इति प्रस्तुत्य "तत्ते पदं संग्रहेण ब्रवीम्योमित्येतत् " इति। तेन प्रणवरूपेणोपांशुना ध्यानकाले शौनैरुच्चार्यमाणेनामृतत्वमुत्पत्तिविनाशरहितं ब्रह्मतत्त्वं समानट्सम्यगानशे प्राप्नोतीत्यर्थः। तच्च प्रणवाख्यं नाम देवानां जिह्वा देवैर्ध्यानपरैर्निरन्तरमुच्चार्यमाणत्वेन जिह्वेव सर्वदा मुखमध्ये वर्तते। किंचेदं प्रणवरूपं नामा मृतस्य विनाशरहितस्य मोक्षस्य नाभी रथचक्रस्य नाभिरिवाऽऽश्रयभूतम्। अनेन हि मुक्तिरूपं फलं प्राप्यते। अत एव कठैराम्नातम्________________________"एतदेवाक्षरं ज्ञात्वा यो यदिच्छति तस्य तत् " इति। एतस्यामृचि प्रणवस्य मोक्षसाधनत्वमुक्तम्।
षोडशीमृचमाह________________________
व॒यं नाम॒ प्रब्र॑वामा घृ॒तेना॒स्मिन्य॒ज्ञे धा॑रयामा॒ नमो॑भिः।
उप॑ ब्र॒ह्मा शृ॑णवच्छ॒स्यमा॑नं॒ चतुः॑शृङ्गोऽवमीद्गौ॒र ए॒तत्, इति।

वयं ज्ञानार्थिनः पुरुषा अस्मिञ्ज्ञानयज्ञे घृतेन दीप्तेन स्वप्रकाशेन ब्रह्मणा निमित्तभूतेन प्रणवरूपं नाम प्रब्रवाम सर्वदा ध्यायन्त उच्चारयाम। ततो नमोभिर्नमस्कारैर्युक्ता वयं चित्ते ब्रह्मतत्त्वं सर्वदा धारयाम। ज्ञानस्य यज्ञत्वं भगवतोक्तम्________________________"स्वाध्यायज्ञानयज्ञाश्च यतयः संशितव्रताः " इति। शस्यमानमस्माभिः प्रणवेन स्तूयमानमु-पशृणवत्पार्श्ववर्तिभिस्तत्त्ववेदिभिः स्तूयमानमेतद्ब्रह्मतत्त्वं चतुःशृङ्गोऽकारोकारमकारनादरूपशृङ्गचतुष्टयोपेतो गौरः श्वेतः प्रणवाख्य ऋषभोऽवमीद्वान्तवान्, ब्रह्मतत्वं प्रत्यापादयदित्यर्थः । अकारादीनां प्रणवमात्राणां शृङ्गत्वमुत्तरतापनीये श्रुतम्---"शृङ्गेष्वशृङ्गं संयोज्य " इति। निष्कामैरनुष्ठेयत्वेन निर्मलत्वात्प्रणवस्य
_____________________________________________________
१ ग. ०मममृ०। २ ख. ०र्मिस०।

[[723]]

[प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
गौरत्वम् । वृषभरूपत्वं च संहिकोपनिषद्याम्नातम्---"यश्छन्दसामृषभो विश्वरूपः " इति। एवमनेन प्रतिपादनमुपलक्ष्यते।
सप्तदशीमृचमाह---
च॒त्वारि॒ शृङ्गा॒ त्रयो॑ अस्य॒ पादा॒ द्वे शी॒र्षे स॒प्त हस्ता॑सो अ॒स्य।
त्रिधा॑ ब॒द्धो वृ॑ष॒भो रो॑रवीति म॒हो दे॒वो मर्त्या॒ ꣳ आवि॑वेश, इति।

शृङ्गा प्रणवस्य यान्यकारादीनि शृङ्गाणि तानि चत्वारि। अस्य प्रणवप्रतिपाद्यत्वेन प्रणवरूपस्य ब्रह्मणस्त्रयः पादाः। पद्यते गम्यते ब्रह्मतत्त्वमेभिरिति पादाः। अध्यात्मं विश्वतैजसप्राज्ञाः। अधिदैवं विराङ्ढिरण्यगर्भाव्याकृतानि। द्वे शीर्षे उत्तमाङ्गस्थानीये चिदचिद्रूपे द्वे शक्ती। तथैवास्य ब्रह्मणो भूरादयः सप्त लोका हस्तासो हस्तस्थानीयाः। त्रिधा बद्धोऽकारोकारमकारेषु विश्वतैजसप्राज्ञैर्विराड्ढिरण्यगर्भाव्याकृतैश्च त्रिप्रकारेण संबद्धो वृषभः प्रणवो महस्तेजोरूपं ब्रह्मतत्त्वं रोरवीति, अतिशयेन प्रतिपादयति। तदेव प्रतिपाद्यं स्पष्टी क्रियते---देवः परमेश्वरो मर्त्यान्मनुष्यदेहानाविवेश सर्वतः प्रविष्टः "स एष इह प्रविष्ट आ नखाग्रेभ्यः " इति श्रुत्यन्तरात्।

अष्टादशीमृचमाह---
त्रिधा॑ हि॒तं पणि॒भि॑र्गु॒ह्यमा॑नं॒ गवि॑ दे॒वासो॑ घृ॒तमन्व॑विन्दन्।
इन्द्र॒ एक॒ ꣳ सूर्य॒ एकं॑ जजान वे॒नादेकं॑ ꣳ स्व॒धया॒ निष्ट॑तक्षुः, इति।

त्रिधा हितं शरीरे विश्वतैजसप्राज्ञाख्येन त्रिप्रकारेण ब्रह्माण्डे विराड्ढिर-
ण्यगर्भाव्याकृताख्येन च त्रिः(त्रि)प्रकारेणावस्थितं घृतं दीप्तं स्वप्रकाशं ब्रह्मतत्त्वं देवासो देववत्सात्त्विका अन्तर्मुखाः पुरुषा गवि वाचि तत्त्वमस्या-दिवेदरूपायामन्वविन्दन्ननुक्रमेण लब्धवन्तः। कीदृशं घृतम्---पणिभिर्गुह्यमानम्। पण व्यवहारे स्तुतौ चेति धातुः। पणिभिः स्तोतृभिरुपदेष्टृभिराचार्यैः परमरहस्यत्वेन गोप्यमानम्। त्रिधा हितमित्येतदेव विविच्यते। इन्द्रः परमैश्वर्ययुक्तो विराट्पुरुष एकं जागरणरूपं जजानोत्पादितवान्। सूर्यशब्दस्तेजस्वित्वेन हिरण्यगर्भमुपलक्षयति। स च हिरण्यगर्भ एकं स्वप्नरूपं जजान। वेने(वे? )ति धातुः कान्तिकर्मा। वेनात्सर्वदुःखराहित्येन कमनीयादव्याकृतादेकं सुषुप्तरूपं निष्पन्नमिति शेषः। स्वस्मिन्नेव धीयतेऽवस्थाप्यत इत्याश्रयान्तररहिता ब्रह्मरूपा चित्स्वधाशब्देनोच्यते "स भगवः कस्मिन्प्र-
_____________________________________________________
१ ख. ०ति। चत्वारि शृ०। २ ख. झ. ०दैवतं वि०। ३ ग. ०श्च त्रिःप्र०। ४ झ. त्रिभिः प्र०।

[[724]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०]
तिष्ठित इति स्वे महिम्नि " इति श्रुत्यन्तरात्। तया स्वधया ब्रह्मरूपया चिता पूर्वोक्ता इन्द्रसूर्यवेना निष्टतक्षुर्जागरणादिकं निष्पादितवन्तः। एताभ्यां द्वाभ्यामृग्म्यां प्रणवतत्प्रतिपाद्यार्थौ प्रपच्चितौ।

एकोनविंशीमृचमाह---
यो दे॒वानां॑ प्रथ॒मं पु॒रस्ता॒द्विश्वा॒धिको॑ रु॒द्रो म॒हर्षिः॑।
हि॒र॒ण्य॒ग॒र्भं प॑श्यत॒ जाय॑मान॒ ꣳ स नो॑ दे॒वः शु॒भया॒ स्मृत्या॒ संयु॑नक्तु, इति।
यो देवो हिरण्यगर्भं पश्यत साक्षात्करोति। कीदृशं हिरण्यगर्भम्। देवानां प्रथममग्नीन्द्रादीनां मध्य आदिभूतम्। पुरस्ताज्जायमानमग्नीन्द्राद्युत्पत्तेः पूर्वमेवोत्पद्यमानम्। अनेन प्राथम्यं स्पष्टीकृतम्। कीदृशो देवः। विश्वाधिको विश्वस्य जगतः कारणत्वेन तस्मादधिकः। रुद्रो रुद्वैदिकः शब्दस्तं द्रवति प्राप्नोति। वेदप्रतिपाद्य इत्यर्थः। महर्षिर्ऋषीणामतीन्द्रियद्रष्टॄणां मध्ये महान्। "यः सर्वज्ञः सर्ववित् " इत्यादिश्रुतिप्रतिपाद्य इत्यर्थः। स देवस्तादृशः परमेश्वरो नोऽस्माञ्शुभया स्मृत्या सर्वसंसारनिवर्तकत्वेन शोभनया ब्रह्मतत्त्वानुस्मृत्या संयुनक्तु संयुक्तान्करोतु। सोऽयं मन्त्रो ब्रह्मविद्यालब्धये जपितव्य इति मन्त्रलिङ्गादवगम्यते।

विंशीमृचमाह--
यस्मा॒त्परं॒ नाप॑र॒मस्ति॒ किंचि॒द्यस्मा॒न्नाणीयो॑ न ज्यायो॑ऽस्ति॒ कश्चि॑त्।
वृ॒क्ष इ॑व स्तब्धो दि॒वि ति॑ष्ठ॒त्येक॒स्तेने॒दं पू॒र्णं पुरु॑षेण॒ सर्व॑म्, इति।
यदुक्तं शुभया स्मृत्या संयुनक्त्वति तत्र स्मरणीयं तत्त्वमत्र निर्दिश्यते---यस्माद्ब्रह्मतत्त्वात्परमुत्कृष्टमपरं निकृष्टं वा वस्तु किंचिदपि नास्ति। यस्माद्ब्रह्मतत्त्वाद णीयोऽत्यल्पं वस्तु नास्ति। तथा ज्यायोऽधिकमपि कश्चित्किंचिदपि वस्तु नास्ति। परापरशब्दाभ्यां गुणोत्कर्षनिकर्षौ विवक्षितौ। ज्यायोणीयःशब्दाभ्यां परिमाणोत्कर्षापकर्षौ। सर्वप्रकारोत्कर्षापकर्षनिषेधेनाद्वितीयत्वं सिध्यति। यथा लोके वृक्षो गमनागमनरहित एकत्रैव स्तब्धोऽवतिष्ठते तद्वदयमद्वितीय एकः परमेश्वरः स्तब्धो निर्विकारो दिवि द्योतनात्मके स्वप्रकाशस्वरूपे तिष्ठति। तेन पुरुषेण पूर्णेन चिदेकरसेन परमात्मना सर्वमिदं जगत्पूर्णम्। जगदाकारो नास्ति ब्रह्मतत्त्वमेवावस्थितमित्यर्थः।
एकविंशीमृचमाह---
न कर्म॑णा न प्र॒जया॒ धने॑न॒ त्यागे॑नैके अमृत॒त्वमा॑न॒शुः।
_____________________________________________________
१ ख. ०पयोपचि०। २ झ. ०को यो रु०। ३ ख. च.। ४ ख. ०ण चि०।

[[725]]

[प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
परे॑ण॒ नाकं॒ निहि॑तं॒ गुहा॑यां वि॒भ्राज॑ते॒ यद्यत॑यो वि॒शन्ति॑, इति

यतोक्तब्रह्मतत्त्वानुस्मरणस्यान्तरङ्गं सर्वत्यागरूपं साधनमत्रोच्यते। अग्निहोत्रादिकं सहस्रसंवत्सरसत्रान्तं यत्कर्म तेन कर्मणा तदमृतत्वं न लभ्यते। "प्रजया पितृभ्यः " इति श्रुतेः पितृविषयादृणाद्विमोचनहेतुर्या पुत्रादिरूपा प्रजा तयाऽप्यमृतत्वं न लभ्यते। "दाने सर्वं प्रतिष्ठितं तस्माद्दानं परमं वदन्ति" इति श्रुतेर्धनदानस्य बहुधफलसाधनत्वावगमात्तस्य दानस्य निष्पादकं यद्धनमस्ति तेन धनेनाप्यमृतत्वं न लभ्यते। किं तर्हि कर्मप्रजादीनां सर्वेषां लौकिकवैदिकव्यापाराणां त्यागेनैके केचिदेवान्तर्मुखा अमृतत्वमानशुः प्राप्नवुन्ति। यदमृतत्वं यतय इन्द्रियनियमनशीला विशन्ति प्राप्नुवन्ति तदमृतत्वं नाकं परेण स्वर्गादप्युत्कृष्टं सद्गुहायां स्वकीयबुद्धावेका-
ग्रायां निहितमवस्थितं सद्विभ्राजते विशेषेण दीप्यते। अन्तर्मुखैरनुभूयत इत्यर्थः।
द्वाविंशीमृचमाह________________________
वे॒दा॒न्त॒वि॒ज्ञान॒सुनि॑श्चिता॒र्थाः संन्या॑सयो॒गाद्यत॑यः शुद्ध॒सत्त्वाः॑।
ते ब्र॑ह्मलो॒के तु परा॑न्तकाले॒ परा॑मृता॒त्परि॑मुच्यन्ति॒ सर्वे, इति।

पूर्वस्यामृचि त्यागस्य मोक्षसाधनत्वमुक्तम्। अन्यत्र---"तरति शोकमात्मवित्" "ज्ञानादेव तु कैवल्यं प्राप्यते येन मुच्यते " इत्यादिश्रुतिस्मृतिषु ज्ञानस्यैव मोक्षहेतुत्वमुच्यते। अथोऽस्यामृचि विरोधपरिहाराय ज्ञानसंन्यासयोर्मोक्षे पुथगुपयोग उच्यते। वेदान्ता उपनिषद्वाक्यानि तैरुत्पन्नं सर्वसंसारनिवर्तकत्वेन विशिष्टं ज्ञानं यदस्ति तेन निश्चितो जीवब्रह्मैक्यलक्षणोऽर्थो यैः पुरुषैस्ते वेदान्तविज्ञानसुनिश्चितार्थाः। संन्यासयोगात्संन्यासः पूर्वोक्तः प्रजादित्यागस्तत्पूर्वको योगः, प्रमाणविपर्ययविकल्पनिद्रास्मृतिरूपाणां पञ्चानां चित्तवृत्तीनां निरोधो योगः, "योगश्चित्तवृत्तनिरोधः " इति पतञ्जलिना सूत्रितत्वात्। तस्माद्योगात्। शुद्धसत्त्वा विषयभोगव्यावृत्तचित्ताः। अतः एव यतयो नियमनशीलाः। एतेन ज्ञानं तत्त्वप्रकाशनेनाविद्यानिवर्तकं त्यागस्तु विषयभोगवृत्तिद्वारा चित्तशुद्धिहेतुरिति पृथगुपयोग उक्तो भवति। ब्रह्मणो लोको दर्शनं साक्षाच्कारः, तस्मिन्नुत्पन्ने सति संसारि-विलक्षणास्ते पुरुषा। वैलक्षण्यद्योतनार्थस्तुशब्दः। तादृशाः पुरुषाः सर्वे परिमुच्यन्ति। ज्ञानिषु देवमनुष्यत्वादिकृत उत्तमाधमभावोऽप्रयोजक इति विवक्षया सर्व इत्युक्तम्। कदा मुच्यन्त इत्याशङ्कय परान्तकाल इत्युक्तम्। सत्यज्ञाने यो देहपातावसरः सोऽयमपरान्तकालः। पुनर्देहस्य
______________________________________________________
१ झ. ०जदेतद्य०। २ ख. ०माद्दान०। ३ ग. ०जाधनादी०। ४ ख. झ. ०न्यासः। ५ ग. तेन। ६ झ. ०च्यन्ते। ज्ञा ०। ७ ग. ०मानुत्तम०।

[[726]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०]
विद्यमानत्वात्। नष्टे त्वज्ञाने यो देहपातावसरः सोऽयं परान्तकालः। पुनर्देह-
ग्रहणरहितत्वात्। तस्मिन्परान्तकाले संसारबन्धान्मुच्यन्ते। नन्वज्ञानिनोऽपि प्रलयकाले स्थूलसूक्ष्मशरीरद्वयलक्षणाद्बन्धान्मुच्यन्त एवेत्याशङ्कय परामृतादित्युक्तम्। जगत्कारणत्वेनोत्कृष्टं परम्। तत्त्वज्ञानमन्तरेण विनाशरहितत्वादमृतं तादृशात्परामृतादव्याकृतादज्ञानिनः प्रलयकालेऽपि न मुच्यन्ते। ज्ञानिनस्तु देहपातावसर एव तादृशादव्याकृतादपि मुच्यन्त इति विशेषः।
त्रयोविंशीमृचमाह________________________
द॒ह्रं॒ वि॒पा॒पं॒ व॒रवे॑श्मभूतं॒ यत्पु॑ण्डरी॒कं पु॒रम॑ध्यस॒ ꣳस्थम्।
त॒त्रा॒पि॒ द॒हे ग॒गनं॑ विशोकं॑ तस्मि॑न्यद॒न्तस्तदुपा॑सित॒व्यम्, इति।

तत्त्वं ज्ञातुमसमर्थस्यात्रोपासनमुच्यते। यदेतत्पुण्डरीकमष्टदलं हृदयकमलमस्ति। कीदृशम्। दह्रमल्पनमङ्गुष्ठमात्रपरिमितत्वात्। विपापं चित्तैकाग्न्यस्थानत्वेन पापरहितम्। वरवेश्मभूतं वरस्य श्रेष्ठस्य परमात्मन उपलब्धिस्थानत्वेनोपास्तिस्थानत्वेन च गृहरूपम्। पुरमध्यसंस्थं हस्तपादिभिः सर्वैरवयवैः पूर्यत इति पुरं तस्य मध्ये कुसुमरस इवान्तराऽवस्थितम्। तत्रापि तस्मिन्नपि पुण्डरीके दह्रेऽल्पप्रदेशे गगनमाकाशवदमूर्तं ब्रह्मरूपमस्ति। ब्रह्मणः सर्वगतत्वेऽपि घटाकाशवत्पुण्डरीकस्थानापेक्षयाऽल्पत्वमुपचर्यते। तथा च श्रुत्यन्तरम्________________________"अथ यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तराकाशः " इति। दहराकाशस्य च ब्रह्मत्वं दहराधिकरणे निर्णीतम्। अत एव विशोकं शोकरहितं गगनशब्दवाच्यं ब्रह्म। एवं सति तस्मिन्पुण्डरीकेऽन्तर्मध्ये यद्ब्रह्मतत्त्वमस्ति तदुपासितव्यं विजातीयप्रत्ययरहितेन सजातीयप्रत्ययप्रवाहेण चिन्तनीयम्।

चतुर्विशीमृचमाह---
यो वेदादौ स्व॑रः प्रो॒क्तो॒ वे॒दान्ते॑ च प्र॒तिष्ठि॑तः।
तस्य॑ प्र॒कृति॑लीन॒स्य॒ यः परः॑ स म॒हेश्व॑रः, इति।
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि दशमोऽनुवाकः॥ १०॥

वेदानाम् "अग्निमीळे पुरोहितम् " " इषे त्वोर्जे त्वा " इत्यादीनामादिरुपक्रमः, तस्मिन्नुपक्रमे यः स्वरो यो वर्णः प्रणवरूपोऽस्ति स च स्वरः प्रणवो वेदान्ते चोपनिष-
____________________________________________________
१ ख. ०रल०। २ ०मृतत्वम्। ता०। ३ ग. दहरं। ४ ग. विपाप्म। ५ ग. ०शोक-
स्तस्मि०। ६ झ. ०र्थस्य सूत्रो०। ७ ग. दहरम०। ८ ग. झ. कुक्ष्युरसोरन्त०। ९ झ. विवेचनीयम्।

[[727]]

[प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
द्योमित्येतदक्षरमिदं सर्वमित्यादिकायां प्रतिष्ठितः प्रतिपादितः, स च स्वः प्रणवो ध्यानकाले प्रकृतावव्याकृते जगत्कारणे लीनो भवति। अकारोकारमकारेषु विराड्ढिरण्यगर्भाव्याकृतानि ध्यात्वा विराड्रूपमकारमुकारे प्रविलाप्य तं चोकारं हिरण्यगर्भरूपं मूलप्रकृतिरूपे मकारे प्रविलापयेत्। तस्य च प्रकृतौ लीनस्य प्रणवस्य यः परश्चतुर्थमात्रारूपेण नादे ध्यातव्य उत्कृष्टोऽस्ति, सोऽयं महेश्वरो विज्ञेयः। अनेन मन्त्रेण पूर्वोक्तं गगनशब्दवाच्यं वस्तु प्रपञ्चितम्।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि दशमोऽनुवाकः॥ १०॥
________________________

### ११ 
अथैकादशोऽनुवाकः।
________________________
पूर्वानुवाकान्ते हृदयपुण्डरीक उपास्यं यन्महेश्वरस्वरूपं निर्दिष्टं तस्मिन्नुपास्यगुणविशेषा अस्मिन्ननुवाके विशेषेण प्रदर्श्यन्ते। तत्र प्रथमामृचमाह--
स॒ह॒स्र॒शी॑षं॑ दे॒वं॒ वि॒श्वाक्षं॑ वि॒श्वशं॑भुवम्।
विश्वं॑ ना॒राय॑णं दे॒व॒म॒क्षरं॑ पर॒मं प्र॒भुम्, इति।

देवं पूर्वोक्तं महेश्वरं ध्यायेदिति शेषः। कीदृशं देवम्। सहस्रशीर्षं सहस्र-शब्देनापरिमितत्वमुपलक्ष्यते। अनन्तशिरस्कमित्यर्थः। सर्वजगदात्मकं विराड्रूपं महेश्वरस्य देहः। तथा सत्यस्मादादिशिरांसि सर्वाण्यपि तदीयान्येवेत्यनन्तशिरस्त्वम्। अनेनैव न्यायेन विश्वानि सर्वाण्यस्मदीयान्यक्षाणीन्द्रियाणि तदीयान्येवेति विश्वाक्षत्वम्। विश्वस्य सर्वस्य जगतः शं सुखमस्माद्भवतीति विश्वशंभुः(भूः), तादृशम्। उक्ते सहस्रशीर्षे विराड्रूपे देहेऽवस्थितस्य महेश्वरस्य निजस्वरूपं द्वितीयार्धेनोच्यते। विश्वं जगदात्मकम्। आरोपितस्य जगतोऽधिष्ठानव्यतिरेकेण वास्तवरूपाभावात्। नाराय-णशब्दस्य निर्वचनं पुराणेषु दर्शितम्________________________
"आपो नारा इति प्रोक्ता आपो वै नरसूनवः
अयनं तस्य ताः प्रोक्तास्तेन नारायणः स्मृतः " इति।
जगत्कारणेषु पञ्चभूतेष्ववस्थित इत्यर्थः। यद्वा प्रकृतेः प(तिर्न)रः। तस्मा-
ज्जातिनि
_____________________________________________________
१ ग. ०वाच्यव०। २ ख. विस्तरेण। ३ झ. ०रस्कत्वम्। ४ ग. ०चनम्। ५ ग. झ. ०तमित्य०। ६ ख.। ०र्थः। स०।

[[728]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १०]
यानि तानि नारशब्देनोच्यन्ते। तान्येतान्येवायनं स्थानं यस्य स नारायणः। स एवेन्द्रमित्रादिरूपेणावस्थितत्वाद्देव इत्युच्यते। तथा च शाखान्तरे मन्त्र आम्नात: — "इन्द्रं मित्रं वरुणमग्निमाहुः " इति। न क्षरतीत्यक्षरः, अश्नुत इति वा तस्याक्षरत्वम्। कारणत्वेनोत्कर्षात्परमत्वम्। नियन्तु समर्थत्वात्प्रभुत्वम्।
द्वितीयामृचमाह---
वि॒श्वतः॒ पर॑मं नि॒त्यं॒ वि॒श्वं ना॑राय॒ण ꣳ ह॑रिम्।
विश्वमे॒वेदं पुरु॑ष॒स्तद्विश्व॒मुप॑जीवति, इति।

विश्वतो जगतो जडवर्गात्परममुत्कृष्टम्। ऋग्भेदेन पुनरुक्तिपरिहारो द्रष्टव्यः। यद्वा स्तुतिरूपत्वादनेन रूपेण ध्यातव्यत्वाच्च नास्ति पुनरुक्तिदोषः।विनाशरहितत्वान्नित्यत्वम्। सर्वात्मकत्वाद्विश्वत्वम्। नारायणत्वं पूर्वमेवोक्तम्। पापस्याज्ञानस्य च हरणाद्धरित्वम्। यदिदं विश्वमिदानीमज्ञानदृष्ठ्या प्रदृश्यते तत्सर्वं वस्तुतत्त्वदृष्ट्या पुरुषः परमात्मैव। स च परमात्मा तद्विश्वमुपजीवति स्वस्य व्यवहारार्थमाश्रयति।

तृतीयामृचमाह---
पतिं॒ विश्व॑स्या॒ऽऽत्मेश्व॑र॒ ꣳ शाश्व॑त ꣳ शि॒वम॑च्युतम्।
ना॒राय॒णं म॑हाज्ञे॒यं॒ वि॒श्वात्मा॑नं प॒राय॑णम्, इति।
विश्वस्य जगतः पालकत्वात्पतिः। आत्मनां जीवानां नियाकत्वादीश्वरः। निरकान्तरं वर्तमानत्वाच्छाश्वतः। परममङ्गलत्वाच्छिवः। न च्यवत इत्यच्यु तः। नारायणत्वं पूर्वमुक्तम्। ज्ञेयेषु तत्त्वेषु मध्ये प्रौढत्वान्महाज्ञेय(त्व)म्। जगदुपादानत्वेन तदभेदाद्विश्वात्मत्वम्। उत्कृष्टाधारत्वात् परायणत्वम्। सर्वमप्यारोपितं जगदधिष्ठाने वर्तते।

चतुर्थीमृचमाह---
* ना॒राय॒ णः प॑रं ब्रह्मतत्त्वं ना॑राय॒णः प॑रः।
नाराय॒ णः प॑रो ज्यो॒तिरा॒त्मा ना॑राय॒णः प॑रः, इति।
______________________________________________________
* ग. पुस्तके पूर्वार्धोत्तरार्धव्यत्यासो वर्तते---"नारायणपरो ध्याता ध्यानं नारायणः परः " इत्यधिकं च।
_____________________________________________________
१ ख. ०त्यश्रुत। २ झ. ०रः, न च्युत। ३ ख. झ. ०रमा नि०। ४ ग. ०व्यः। ०स्तु। ५ ख. ०ज्ञानाद्द्दश्य०। ६ ग. झ. ०त्पतिम्। आ०। ७ ग. ०श्वरं नियन्तारम्। नि०। ८ ग. झ. ०श्वतम्। प०। ९ ग. झ. ०च्छिवम्। न। १० ग. ०च्युतम्। ना०। ११ ख. ०रकत्वं परा०। १२ ख. ०यणं प०। १३ ख. ०यणप०।

[[729]]

[प्रपा॰ १० अनु॰ १०] कृष्णयजुर्वेदीयं तैत्तिरीयारण्यकम्।
पुराणेषु नारायणशब्देन व्यवह्रियमाणो यः परमेश्वरः स एव परमुत्कृष्टं सत्यज्ञानानन्दादिवाक्यैः प्रतिपाद्यस्य ब्रह्मणस्तत्त्वम्। अतो नारायणः पर एवाऽऽस्मा म त्वपरो मूर्तिविशेषः। तथा परो ज्योतिर्यदेदुत्कृष्टं ज्योतिश्छन्दोगै: — "परं ज्योतिरुपसंपद्य " इत्याम्नातं तदपि नारायण एव। तस्मान्नारायणः परमात्मा।

पञ्चमीमृचमाह---
यच्च॑ किं॒चिज्ज॑गत्स॒र्वं॒ दृश्यते॑ श्रूयते॑ श्रू॒यतेऽपि॑ वा।
अन्त॑र्ब॒हिश्च॑ तत्स॒र्वं॒ व्या॒प्य ना॑राय॒णः स्थि॑तः, इति।
अस्मिन्वर्तमाने जगति यत्किंचित्समीपवर्ति वस्तुजातं दृश्यते। अपि वा दूरस्थं श्रूयते। तत्सर्वं वस्तुजातमयं नारायणोऽन्तर्बहिश्च व्याप्यावस्थितः। यथा कटकमुकुटाद्याभरणस्योपादानकारणं सुवर्णमन्तर्बहिर्व्याप्यावतिष्ठते। तद्वत्।

षष्ठीमृचमाह---
अन॑न्तमव्य॑यं क॒वि ꣳ स॑मु॒द्रेऽन्तं॑ वि॒श्वशं॑भुवम्।
प॒द्म॒को॒शप्र॑तीका॒श॒ ꣳ हृ॒दयं॑ चाप्य॒धोमुखम्, इति।

अत्र पूर्वार्धेन नारायणस्य वास्तवस्वरूपं संक्षिप्योपन्यस्यते। अनन्तं देशपरिच्छेदरहितम्। अव्ययं विनाशरहितम्। कविं चिद्रूपेण सर्वज्ञम्। समुद्रेऽतिबहुलत्वेन समुद्रसदृशे संसारेऽन्तमवसानरूपम्। यदा नारायणस्य स्वरूपं जानाति तदा संसारः क्षीयत इत्यर्थः। विश्वशंभुवं सर्वस्य संसारसुखस्योत्पत्तिकारणरूपम्। "एतस्यैवाऽऽनन्दस्यान्यानि भूतानि मात्रामुपजीवन्ति " इति श्रुत्यन्तरात्। ईदृशं नारायणस्वरूपमुपासीतेति शेषः। उत्तरा-र्धेनोमासनस्थानमुच्यते---पद्मकोशप्रतीकाशं यथा लोकेऽष्टदलकमलस्य कोशो मध्यच्छिद्रं तत्सदृशं तच्च हृदयशब्दवाच्यम्। लौकिकं पद्ममूर्ध्वाभिमुखं हृदयपद्मं त्वधोमुखमिति विशेषः।

सप्तमीमृचमाह---
अधो॑ नि॒ष्ठ्या वि॑तस्त्या॒न्ते॒ ना॒भ्यामु॑परि॒ तिष्ठ॑ति।
+हृदयं तद्विजानीयाद्विश्वस्या॑ऽऽयत॒नं म॑हत, इति।
______________________________________________________
* जगत्यस्मिन्निति पाठो भाष्यानुरोधी, स वर्तते क्वचिदिति ग. पुस्तकटिप्पणीतो ज्ञायते। +पदत्रयमनिश्चितस्वरकम्।
_____________________________________________________
१ ख. ०नादि०। २ ख. ०वाक्यप्र०। ३ ख. ०परस्तीति शे०। ४ ख. झ. ०नमु०। ५ झ. लोके शतद०। ६ ०तस्त्यां तु ना। ७ ग. ०ति। जालमालाकुलं भाति विश्व०।
९२

[[730]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ११]
निष्टिर्ग्रीवाबन्धः, तस्या अधस्ताद्वर्तते। तत्रापि नाभ्यामुपरि नाभिदेशस्योर्ध्वभागे वितस्त्यान्ते द्वादशाङ्गुलपरिमिता वितस्तिस्तस्यामतीतायामुपरि तिष्ठति। तदेतन्निष्टिनाभ्योर्मध्यदेशवर्ति कमलं हृदयमिति विजानीयात्। तच्च हृदयं विश्वस्य सर्वस्य जगतो महदायतनम्। मनस्तावद्भृदयपुण्डरीके वर्तते "चन्द्रमा मनो भूत्वा त्द्ददयं प्राविशत् " इति श्रुत्यन्तरात्। तेव च मनसा स्वप्नवत्सर्वमिदं जगत्कल्पितम्। "मनोमूलमिदं द्वैतं यत्किंचित्सचाराचरम् " इति संप्रदायविद्भिरुक्तत्वात्।

अष्टमीमृचमाह---
संत॑त ꣳ शि॒लाभिस्तु॒ लम्ब॑त्याकोश॒संनि॑भम्।
तस्यान्ते॑ सुषि॒र ꣳ सू॒क्ष्मं तस्मि॑न्त्स॒र्वं प्रतिष्ठितम्, इति।
आकोशः। पद्मस्य मुकुलं तत्संनिभं तत्सदृशं हृदयकमलं लम्बति शरीरे-
मध्येऽधोमुखत्वेनावलम्बते। तच्च शिराभिर्नाडीभिः संततं परितः सम्यग्व्याप्तम् "शतं चैका च हृदयस्य नाड्यः " इति श्रुत्यन्तरात्। तस्य हृदयस्यान्ते समीपे सूक्ष्मं सुषिरं छिद्रं सुषुम्नानाडीनालं तिष्ठति तस्मिन्सुषिरे सर्वमिदं जगत्प्रतिष्ठितमाश्रितम्। तत्र मनसि प्रविष्टे सति सर्वजगदाधारस्य ब्रह्मणोऽभिव्यज्यमानत्वात्।

नवमीमृचमाह---
तस्य॒ मध्ये॑ म॒हान॑ग्निर्वि॒श्वार्चि॑र्वि॒श्वतो॑मुखः।
सोऽग्र॑भु॒जन्ति॒ष्ठ॒न्नाहा॑रमज॒रः क॒विः*, इति।

तस्य सुषुम्नालस्य मध्ये महान्प्रौढोऽग्निर्वर्तते। स च विश्वार्चिर्बहुज्वालोपेतः। अत एव ज्वालाविशेषैः परितोऽवस्थितासु सर्वासु माडीषु संसारणाद्विश्वतोमुखो बहुविधेश्वररूपः। सोऽग्निग्रभुक्, स्वस्य पुरतः प्राप्तमन्नं भुङ्क्त इत्यग्रभुक्। स च भुक्तमाहारं शरीरे सर्वावयवेषु विभजन्प्रसारयंस्तिष्ठन्, अवस्थित इत्यर्थः।
तथा च भगवतोक्तम्________________________
"अहं वैश्वानरो भूत्वा प्राणिनां देहमाश्रितः।
प्राणापानसमायुक्तः पचाम्यन्नं चतुर्विधम् " इति॥

तस्माद्भुक्तमन्नमासौ जरयति न तु स्वयं जीर्यत इत्यजरः। अत एव कविरभिज्ञः कुशल इत्यर्थः।
_____________________________________________________
* एतदग्रे ग. पुस्तके मूले "तिर्यगूर्ध्वमधःशायी रश्मयस्तस्य संतताः " इत्य-धिकम्।
_____________________________________________________
१ ग. ०र्ध्वदेशभा०। २ ग. ०तस्त्यां द्वा०। ३ ख. ०स्यामुप०। ४ ग. शिराभि०। ५ झ. कोशः। ६ झ. ०मलमाल०। ७ ग. ०षुम्णाना०।। ७ ग. ०षुम्णाना०। ८ ग. ०षुम्णाना०। ९ ख. ०विधे ०स्थिर०। ग. ०विधैश्व०।

[[731]]

[प्रपा॰ १० अनु॰ ११] कृष्णयजुर्वेदीयं तैत्तिरीयारण्यकम्।
दशमीमृचमाह---
सं॒ता॒पय॑ति स्वं दे॒हमापा॑दतल॒वस्त॑कम्।
तस्य॒ मध्ये॒ वह्नि॑शिखा अ॒णीयो॑र्ध्वा व्य॒वस्थि॑ता, इति।
पादतलमारभ्य मस्तकपर्यन्तं कृत्स्नमपि स्वकीयं देहं सर्वदा संतापयति। सोऽयं शरीरगतः संतापोऽग्निसद्भावे लिङ्गम्। तस्य ज्वालाविशेषैः कृत्स्नदेहव्यापिनोऽग्नेर्मध्ये वह्निशिखा काचिज्ज्वालाऽणीयाऽत्यन्तसूक्ष्मोर्ध्वा सुषुम्नानाडीनालेनोर्ध्वं ब्रह्मरन्ध्रपर्यन्तं प्रसृत्य व्यवस्थिता विशेषेणावस्थिता।

एकादशीमृचमाह---
नी॒लतो॑यदमध्य॒स्था॒ वि॒द्युल्ले॑खेव॒ भास्व॑रा।
नी॒वार॒शूक॑वत्त॒न्वी पी॒ता भा॑स्वत्य॒णूप॑मा, इति।
तोयमुदकं ददातीति तोयदो मेघः, स च वर्षितुं जलपूर्णत्वान्नीलवर्णः। तादृशस्य मेघस्य मध्ये स्थिता विद्युल्लेखेव। सेयं पूर्वोक्ताऽग्निशिखा भास्वरा प्रभावती नीवारबीजस्य शूकं दीर्घं पुच्छं यथा तनु भवति तद्वदियं शिखा तन्वी बाह्यवह्निशिखेव पीता भास्वती पीतवर्णा दीप्तियुक्ता भवेत्। सा चाणूपमा लौकिकानां तनूनां सूक्ष्मवस्तूनामुपमा भवितुं योग्या।
द्वादशीमृचमाह---
तस्याः॑ शिखा॒या म॑ध्ये प॒रमा॑त्मा व्य॒वस्थितः।
स ब्रह्मा॒ स शिवः॒ सेन्द्रः सोऽक्ष॑रः पर॒मः स्व॒राट्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्येकादशोऽनुवाकः॥ ११॥

तस्याः पूर्वोक्ताया वह्निशिखाया मध्ये जगत्कारणभूतः परमात्मा विशेषेणावस्थितः। तस्योपासनार्थमल्पस्थानत्वेऽपि न स्वयमल्पः, किंतु सर्वदेवात्मकः। ब्रह्मा चतुर्मुखः, शिवो गौरीपतिः, इन्द्रः स्वार्गाधिपतिः, अक्षरो जगद्धेतुर्मायाविशिष्टोऽन्तर्यामीश्वरः "क्षरः सर्वाणि भूतानि कूटस्थोऽक्षर उच्यते " इति भगवतोक्तत्वात्। परमो मायारहितः शुद्धश्चिद्रूपः। अत एव पारतन्त्र्याभावात्स्वराट्स्वयमेव राजा।
______________________________________________________
१ झ. ०स्तकः। त०। २ ख. ०द्भावो लि०। ३ ख. ०र्मध्येऽपि व०। ४ ग. ०षुम्णाना०। ५ ग. ०ह्निज्वालेव ६ ग. ०किकीनां। ७ ख. झ. ब्रह्म। ८ ग. झ. ०वः स हरिः से०। ९ झ. ०द्धचिद्रू०।

[[732]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ११]
सहस्रशीर्षमित्यादिवाक्यप्रतिपाद्यं तत्त्वं पद्मकोश पद्मकोशप्रतीकाशमित्यादि- वाक्योक्तप्रकारेण ध्यायेदिति तात्पर्यार्थः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि निषद्येकादशोऽनुवाकः॥ २१॥
________________________

### १२ 
अथ द्वादशोऽनुवाकः।
________________________
पूर्वोक्तप्रकारेणोपासीनस्य पुरुषस्योपास्यदेवतानमस्कारार्थमेकामृचमाह--
ऋ॒त ꣳ स॒त्यं प॑रं ब्र॒ह्म॒ पु॒रुषं॑ कृष्ण॒पिङ्ग॑लम्।
ऊ॒र्ध्वरे॑तं वि॑रूपा॒क्षं॒ वि॒श्वरू॑पाय॒ वै नमः॑, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि द्वादशोऽनुवाकः॥ १२॥

यदेतत्परं ब्रह्म तत्सत्यमबाध्यम्। सत्यं च द्विविधम्, व्यावहारिकं पारमार्थिकं च। हिरण्यगर्भाद्गिकं रूपं व्यावहारिकं सत्यं तन्निवारेण पारमार्थिकसत्यं प्रदर्शयितुमृतं सत्यमिति विशेष्यते। अत्यन्तसत्यमित्यर्थः। तादृशं ब्रह्म स्वभक्तानुग्रहायोमामहेश्वरात्मकं पुरुषरूपं भवति। तत्र दक्षिणे महेश्वरभागे कृष्णवर्णः। उमाभागे वामे पिङ्गलवर्णः। स च योगेन स्वकीयं रेतो ब्रह्मरन्ध्रे धृत्वोर्ध्वरेता भवति। त्रिनेत्रत्वाद्विरूपाक्षः। तादृशं परमेश्वरमनुस्मृत्येति शेषः। विश्वरूपाय जगत्कारणत्वेन सर्वजगदात्मकाय विरूपाक्षाय पुरुषायैव नमस्कारोऽस्तु॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्वादशोऽनुवाकः॥ १२॥
________________________

### १३ 
अथ त्रयोदशोऽनुवाकः।
________________________
इदानीमादित्यमण्डले परब्रह्मोपासनमाह--
आ॒दि॒त्यो वा ए॒ष ए॒तन्म॒ण्डलं॒ तप॑ति तत्र॒ ता ऋच॒स्तद्द॒चा
_____________________________________________________
१ ग. झ. वै नमो न०। २ ख. झ. सत्यत्वं च। ३ ख. झ. ०र्थिकं सत्यत्वं प्र०। ४ झ. ०त्मकपु०। ५ ग. झ ०नुशृत्ये०। ६ ख. ०षाय न०। ७ ख. ०ब्रह्मण उपा०।

[[733]]

[प्रपा॰ १० अनु॰ १३] कृष्णयजुर्वेदीयं तैत्तिरीयारण्यकम्।
म॑ण्डल॒ ꣳ स ऋ॒चां लो॒कोऽथ॒ य ए॒ष ए॒तस्मि॑न्म॒डले॒ऽर्चिर्दी॒-
प्यते॒ तानि॒ सामा॑नि॒ स सा॒म्नां लो॒कोऽथ॒ य एष॒ ए॒त-
स्मि॑न्म॒ण्डले॒ऽर्चिषि॒ पुरु॑ष॒स्तानि॒ यजू॑ ꣳषि॒ स यजु॑षा
मण्डल॒ ꣳ स यजु॑षां लो॒कः सैषा त्र॒य्येव॑ वि॒द्या त॑पति॒
य ए॒षो॑ऽन्तरा॑दि॒त्ये हि॑र॒ण्मयः॒ पुरु॑षः, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि त्रयोदशोऽनुवाकः॥ १३॥

नारायणशब्दवाच्यो यः परमेश्वरः पूर्वानुवाकेऽभिहितः स एष आदित्यो वै सोपाधिकः सन्नादित्यरूपेणैव वर्तते। तस्य चाऽऽदित्यस्यैतदस्माभिर्दृ-
श्यमानं मण्डलं वर्तुलाकारमुष्णं तेजस्पति संतापं करोति। तत्र तस्मिन्मण्डले ता अध्यापकप्रसिद्धा "अग्निमीळे " इत्यादिका ऋचो वर्तन्ते। तत्तस्मात्कारणान्मण्डलमृचा निष्पादितमिति शेषः। स मण्डलभाग ऋग्भिर्निष्पादित ऋचामृगभिमानिदेवतानां लोको निवासस्थानम्। एवमृगात्मकत्वं मण्डलस्य ध्यात्वाऽथानन्तरं सामात्मकत्वं तत्र ध्यातव्यम्। कथमिति तदुच्यते---एतस्मिन्मण्डले य एष यदेतदर्चिर्दीप्यते भास्वरं तेजः प्रकाशते तान्यर्चिःस्वरूपाणि बृहद्रथंतरादिसामानीति ध्यायेत्। सोऽर्निर्भागः साम्नां सामाभिमानिदेवतानां लोको निवासस्थानम्। अथ सामध्यानानन्तरं यजुरात्मकं ध्यातव्यम्। कथमिति तदुच्यते---य एष शास्त्रप्रसिद्ध एतस्मिन्दृश्यमाने मण्डले तदीयेऽर्चिषि च पुरुषो देवतात्मा वर्तते। तानि देवतास्वरूपाणि यजूंषि "इषे त्वोर्जे त्वा" इत्यादीनि ध्यायेत्। स यजुरात्मकः पुरुषो यजुषा निष्पादितं मण्डलमिति ध्यायेत्। स यजुर्भागो यजुषां यजुरभिमानिदेवतानां लोको निवासस्थानम्। सैषा मण्डलतदर्चिस्तत्रत्यपुरुषरूपं त्रय्येवर्ग्यजुःसामात्मिकैव विद्या तपति प्रकाशते। यः पुरुषोऽत्राभिहित एषोऽन्तरादित्य आदित्यमण्डलमध्ये हिरण्मयो वर्तते। हिरण्मयत्वं च शाखान्तरे प्रपञ्चितम्________________________"अथ य एषोन्तरादित्ये हिरण्मयः पुरुषो दृश्यते हिरण्यश्मश्रुर्हिरण्यकेश आप्रणखात्सर्व एव सुर्वर्णः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि त्रयोदशोऽनुवाकः॥ १३॥
______________________________________________________

१ झ. ०रभूतं ते०। २ ग. झ. ०षः। म०। ३ ग. ०षि पु०। ४ ग. झ. च श्रुत्यन्त०। ५ ख. ग. ०प्रनखा०।

[[734]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १४]

### १४ 
अथ चतुर्दशोऽनुवाकः।
________________________
पूर्वोक्तस्यैवाऽऽदित्यपुरुषस्य सर्वात्मकत्वलक्षणमवशिष्टमुपास्यगुणं दर्श-
यति________________________
आ॒दि॒त्यो वै तेज॒ ओजो॒ बलं॒ यश॒श्चक्षुः॒ श्रोत्र॑मा॒त्मा मनो॑
म॒न्युर्मनु॑र्मृ॒त्युः स॒त्यो मि॒त्रो वा॒युराका॒शः प्रा॒णो लो॑क-
पा॒लः कः किं कं तत्स॒त्यमन्न॑मायुर॒मृतो॑ जी॒वो विश्वः॑
कत॒मः स्व॑यं॒भूः *प्रजापतिरिति संवत्सरोऽसावादित्यो
य ए॒ष पुरु॑ष ए॒ष भू॒ताना॒मधि॑पतिः॒, इति।

योऽयमादित्य उपास्यत्वेनोक्तः स एव तेजआद्यधिपत्यन्तसर्वजगदात्मकः। तेजो दीप्तिः। ओजो बलकारणम्। बलं शरीरशक्तिः। यशः कीर्तिः। चक्षुःश्रोत्रे बाह्येन्द्रिये। आत्मा देहः। मनोऽन्तःकरणम्। मन्युस्तद्धर्मः कोपः। मनुः स्यायंभुवादिः। मुत्युर्यमः। सत्यादयः सत्यवचनाद्यभिमानिनो देवताविशेषाः। कः प्रजापतिः। किमित्यनेन वाचा विशेषनिर्देशानर्हं वस्तुजातं विवक्षितम्। कं सुखम्। तच्छब्देन परोक्षं वस्तु विवक्षितम्। सत्यमनुतवर्जनम्। अन्नं व्रीहियवादिकम्। आयुः शतसंवत्सरादिकम्। अमृतो मरणरहितः। जीवश्चिदात्मा। स च विश्वः शरीरभेदेनानेकविधः। कतमोऽतिश्येन सुखस्वरूपः। स्वयंभूः कारणान्तरादनुत्पन्नः प्रजापतिः। प्रजापतिः प्रजापालको राजादिः। इतिशब्दः प्रदर्शनार्थः। इत्यादिकं सर्वमुदाहरणीयमित्यर्थः। तत्र संवत्सररूपस्य कालस्याऽऽदित्येन निष्पादितत्वात्संवत्सर आदित्यस्वरूपः। य एष सर्वात्मकः पुरुषः स एष भूतानां प्राणिनामधिपतिः स्वामी।

उपास्यगुणानभिधाय फलं दर्शयति---
ब्रह्म॑णः॒ सायु॑ज्य ꣳ सलो॒कता॑माप्नोत्ये॒तासा॑मे॒व दे॒वता॑ना॒ ꣳ
सायु॑ज्य ꣳ सा॒र्ष्टिता॑ ꣳ समानलो॒कता॑माप्नोति॒ य ए॒वं वेद॑, इति॥
यः पुमानेवमुक्तप्रकारेण वेदोपास्ते स पुमान्सायुज्यादिफलमाप्नोति। द्विविधमुपासनं हिरण्यगर्भोपासनं तदवयवभूतदेवतोपासनं चेति। तत्र हिरण्यगर्भोपास्तौ भावनाधिक्ये सति ब्रह्मणो हिरण्यगर्भस्य सायुज्यं सहभावं तादात्म्यं प्राप्नोति।
___________________________________________________
* पडषट्कमनिश्चितस्वकम्।
____________________________________________________
१ ख. ०न्नममृ०। २ ग. ०यंभु ब्रह्मैतदमृत एष पुरु०। ३ ख. ०ष आदित्ये पु०। ४ ग. ०यंभु। का०। ५ ग. ०भावता०।

[[735]]

[प्रपा॰ १० अनु॰ १५] कृष्णयजुर्वेदीयं तैत्तिरीयारण्यकम्।
भावनामान्द्ये सलोकतां हिरण्यगर्भेण सहैकलोकनिवासं प्राप्नोति। देवतोपास्तवपि भावनाधिक्ये सत्येतासामेवेन्द्रादीनां देवतानां सायुज्यं प्राप्नोति। भावनाया मध्यमत्वे सति सार्ष्टितां समानैश्वर्यतां प्राप्नोति। मान्द्ये तु समानलोकतां प्राप्नोति।

उत्तरमन्त्रजपविवक्षयोपास्तिप्रकारमुपसंहरति________________________
इत्युप॒निषत्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि चतुर्दशोऽनुवाकः॥ १४॥
इत्येवं पूर्वोक्तैरनुवाकैरुक्तोपनिषद्रहस्यभूता विद्या समाप्तेति शेषः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुर्दशोऽनुवाकः॥ १४॥
________________________

### १५ 
अथ पञ्चदशोऽनुवाकः।
________________________
उपासनायामसमर्थस्याऽऽदित्यदेवताविषयं जप्यं मन्त्रमाह---
घृणिः॒ सूर्य॑ आदि॒त्यो(त्यस्त?)मर्चयति *तपः
सत्यं मधु क्षरन्ति तद्ब्रह्म तदाप आपो॒ ज्योती॒
रसो॒ऽमृतं॒ ब्रह्म॒ भूर्भुवः॒ सुव॒रोम्, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि पञ्चदशोऽनुवाकः॥ १५॥

घृणिदींप्तिमान्सूर्य एतन्नामक आदित्योऽदितिदेवतायाः पुत्रः। एतादृशोऽहमस्मि। ईदृशमादित्यं फलार्थिनः सर्वेऽप्यर्चयन्ति। तथा तमादित्यमुद्दिश्य तपश्चरन्तीति शेषः। सत्यमनृतवर्जनम्। अनुतिष्ठन्तीति शेषः। मधु क्षरन्ति मधुरं क्षीरादिकं नैवेद्यरूपेण समर्पयन्ति। तददित्यरूपं ब्रह्म वेदात्मकं परं ब्रह्म वा। तथा तदादित्यरूपमापः, आपो जलरूपं वृष्टिनिष्पादकत्वात्। तथा समुद्रादिगता या
____________________________________________________
* एतदादि तदाप इत्यन्तमनिश्चितस्वरकम्।
_____________________________________________________
१ झ. ०मेव दे०। २ ०त्यो न प्रभावा॒त्यक्ष॑रम्। मधु क्षरन्ति॒ तद्र॑सम्। स॒त्यं वै तद्रस॒मापो॒।

[[736]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १६--१७]
आपो यच्चाग्न्यादिकं ज्योतिर्योऽपि मधुरादिरसो यच्च देवैः पातव्यममृतं यदपि ब्रह्म मन्त्रजातं ये च भूर्भुवः सुवस्त्रयो लेकास्तत्सर्वमोमादित्यरूपं भवतीत्यर्थः॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चदशोऽनुवाकः॥ १५॥
________________________

### १६ 
अथ षोडशोऽनुवाकः।
________________________
रुद्रदेवताकं मन्त्रमाह---
सर्वो॒ वै रु॒द्रस्तस्मै॑ रु॒द्राय॒ नमो॑ अस्तु। पुरु॑षो॒ वै रु॒द्रः
सन्म॒हो नमो॒ नमः॑। विश्वं॑ भू॒तं भुव॑नं चि॒त्रं ब॑हु॒धा जा॒तं जाय॑-
मानं च॒ यत्। सर्वो॒ ह्ये॑ष रु॒द्रस्तस्मै॑ रु॒द्राय॒ नमो॑ अस्तु, इति॥
इति कृष्णयजुर्वेदीयतैत्तिरीयारण्यके दशमप्रपाठके
नारायणोपनिषदि षोडोशोऽनुवाकः।।१६।।

यो रुद्रः पार्वतीपतिः पुराणेषु प्रसिद्धः स एव सर्वो जीवरूपेण सर्वशरीरेषु प्रविष्टत्वात्तस्मै सर्वात्मकाय रुद्राय नमोऽस्तु। प्रकृतिपुरुषयोर्मध्ये जडात्मिकां प्रकृतिमपोह्य चिदात्मकः पुरुषो यो विद्यते स एव भक्तानुग्रहाय रुद्रमूर्तिरूपेणावभासते। तस्माद्वस्तुतः स रुद्रः सन्माहः "सदेव सोम्येदमग्र आसीत् " इत्यादिप्रतिपाद्यमबाधितं सद्रूपं तेजः। तादृशाय रुद्राय पुनः पुनर्नमस्कारोऽस्तु। यज्जडं विश्वमस्ति यच्च भूतं चेतनं प्राणिजातमस्ति, इत्थं चेतनाचेतनरूपेण विचित्रं यद्भुवनं जगत्तत्रापि यज्जगज्जातं पूर्वमेवोत्पन्नं यच्चेदानीं जायमानं स सर्वोऽपि प्रपञ्च एष रुद्रो हि तव्द्यतिरेकेण वास्तवस्य जगतो निरूपयितुमशक्यत्वात्। तादृशाय सर्वात्मकाय रुद्राय नमस्कारोऽस्तु॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि षोडशोऽनुवाकः॥ १६॥
________________________

### १७ 
अथ सप्तदशोऽनुवाकः।
________________________
रुद्रदेवताकं द्वितीयं मन्त्रमाह---
कद्रु॒द्राय॒ प्रचे॑तसे मी॒ढुष्ट॑माय॒ तव्य॑से। वो॒चेम॒ शंत॑म ꣳ

[[737]]

[प्रपा॰ १० अनु॰ १८] कृष्णयजुर्वेदीयं तैत्तिरीयारण्यकम्।
हृ॒दे। सर्वो॒ ह्ये॑ष रु॒द्रस्तस्मै॑ रु॒द्राय॒ नमो॑ अस्तु, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि सप्तदशोऽनुवाकः॥ १७॥
कत्थ श्लघायामितिधातोरुत्पन्नः कच्छब्दः प्रशंसामाह। ततः कद्रुद्रः प्रशस्तो रुद्रः, तस्मै। प्रचेतसे प्रकृष्टज्ञायुक्ताय मीढुष्टमाय मिह सेचन इति धातुः। अभीष्टानां कामामनामतिश्येन सेक्त्रे, कामप्रदायेत्यर्थः। तव्यसेऽत्राऽऽदौ सकारस्य च्छान्दसो लोपः। स्तव्याय स्तोतुं योग्यायेत्यर्थः। हृद हृदयवर्तित्वेन तद्रूपाय। शंतममतिशयेन सुखकरं स्तुतिरूपवाक्यं वोचेम कथयाम। सर्वो हीति पूर्ववत्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि सप्तदशोऽनुवाकः॥ १७॥
________________________

### १८ 
अथाष्टादशोऽनुवाकः।
________________________
पुनरपि तद्देवताकं मन्त्रान्तरमाह________________________
नमो *हिरण्यबाहवे हिरण्यपतयेऽम्बिका-
पतय उमापतये॑ नमो॒ नमः, इति।
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
निषद्यष्टादशोऽनुवाकः॥ १८॥

बाहुशब्दस्य सर्वावयवोपलक्षणात्वाद्धिरण्यबाहवे भक्तानुग्रहाय सुवर्गमयकृत्स्नशरीरयुक्ताय। हिरण्यपतयेऽस्मदीयहिरण्यपालकाय। अम्बिका जगन्माता पार्वती तस्याः +पतये भर्त्रे। तस्या एवाम्बिकाया ब्रह्मविद्यात्मको देह उमाशब्देनोच्यते। तादृश्या उमायाः पतये स्वामिने रुद्राय पुनः पुनर्नमस्कारोऽस्तु। अनेनानुवाकत्रयेणोक्तानां मन्त्राणां त्वरितरुद्राख्या मन्त्रकल्पेषु प्रसिद्धा। तद्विनियोगस्तु रुद्राध्यायजपशेषत्वेन कल्पेषु द्रष्टव्यः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्यष्टादशोऽनुवाकः॥ १८॥
______________________________________________________
* ख. पुस्तक एतदग्रे---हिरण्यवर्णायति ग. पिस्तके________________________हिण्यवर्णाय हिरण्यरूपायेति चाधिकं तद्भाष्यासंमतम्। +अत्राग्रे च पत्य इति युक्तं पठि-
तुम्।
___________________________________________________
१ ग. झ. ०न रुद्ररूपत्वेन च शं०। २ ग. झ. ०ये पशुपतये न०। ३ ख. ०जपे शे०।
९३

[[738]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ १९--२०]

### १९ 
अथैकोनविंशोऽनुवाकः
________________________
अथाग्निहोत्रकर्मणि होमसाधनद्रव्यस्य कारणभूतं वृक्षविशेषं विधत्ते--
यस्य॒ वैक॑ङ्कत्यग्निहोत्र॒हव॑णी भवति॒ *प्रतिष्ठिताः
प्रत्ये॒वास्याऽऽहु॑तयस्तिष्ठ॒न्त्यथो॒ प्रति॑ष्ठित्यै, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि निषद्येकोनविंशोऽनुवाकः॥ १९॥

अग्निहोत्रे हविर्हूयते यया दर्व्या सेयमग्निहोत्रहवणी। सा च वैकङ्कती विकङ्कताख्येन वृक्षेण निष्पादिता यस्याग्निहोत्राणो भवति, अस्याग्निहोत्रिण आहुतयः प्रतिष्ठितास्तयाऽग्निहोत्रहवण्या प्रक्षिप्ताः सत्यः प्रतितिष्ठन्त्येव फलप्रदा भवन्त्येव। अथो अपि च प्रतिष्ठित्या अनुष्ठातुश्चित्तशुद्धिद्वारा तत्त्वज्ञानप्रतिष्ठार्थं संपद्यन्ते। मुमुक्षोश्चित्तशुद्धिद्वारा वेदोक्तानां कृत्स्नकर्मणां मोक्षसाधनत्वं द्योतयितुमुपलक्षणत्वेन कर्माङ्गाभूतो विकङ्कतवृक्षोऽत्र विहितः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकोनविंशोऽनुवाकः॥ १९॥
________________________

### २० 
अथ विंशोऽनुवाकः।
________________________
अथ चित्तशुद्धिहेतूनां कर्मणां संग्रहेणोपयोगमस्मिन्मोक्षप्रकरणे सूचयित्वा प्रतिबन्धकनिवारकात्रक्षोघ्नमन्त्रञ्जप्यत्वेन विधत्ते---
कृ॒णु॒ष्व पाज॒ इति॒ पञ्च॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि विंशोऽनुवाकः॥ २०॥
संहितायाः प्रथमकाण्डे द्वितीयप्रपाठकस्यान्तिमानुवाके समाम्नाताः "कृष्णुष्व पाजः " इत्याद्या ऋचः पञ्च जपितव्या इति शेषः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि विंशोऽनुवाकः॥ २०॥
_____________________________________________________
* एतत्पदमनिश्चितस्वरकम्।
_____________________________________________________
१ झ. स्य कर। २ ख. ग. ति प्रत्ये। ३ ख. झ. विवक्षितः।

[[739]]

[प्रपा॰ १० अनु॰ २१--२२] कृष्णयजुर्वेदीयं तैत्तिरीयारण्यकम्।

### २१ 
अथैकविंशोऽनुवाकः।
________________________
जीवनहेतुक्षेत्रलाभद्वारा मुक्तिहेतुं पृथिवीदेवताकं मन्त्रमाह---
अदि॑तिर्दे॒वा ग॑न्ध॒र्वा म॑नु॒ष्याः॑ पि॒तरोऽसु॑रा॒स्तेषा॑ ꣳ
सर्वभू॒तानां॑ मा॒ता मे॒दिनी॑ महती मही सावि॒त्री
गा॑य॒त्री जग॑त्यु॒र्वो पृ॒थ्वी ब॑हु॒ला विश्वा॑ भू॒ता
क॑त॒मा काया सा स॒त्येत्य॒मृतेति॑ वसि॒ष्ठः, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्येकविंशोऽनुवाकः॥ २१॥

अदितिशब्दोऽखण्डितेति व्युत्पत्त्या भूभिमाचष्टे। अत एव निघण्टुकारेण पृथिवीनामसु पठितः। देवादयः पञ्च जातिविशेषा अदितिरूपाः। एते च सर्वप्राणिदेहानामुपलक्षकाः। अतस्तेषां सर्वभूतानां देहोपादानत्वादियमदितिर्माता जननी। मेदिनी मधुकैटभमेदसा जाता। अथवा मेदस्विनी कठिनेत्यर्थः। महती गुणाधिका, तच्च सर्वप्राणिकृतोपद्रवसहिष्णुत्वेनावगन्तव्यम्। मही पूज्या। सावित्री सवितुः प्रेरकस्यान्तर्यामिणः संबन्धिनी। गायत्री गायकान्स्वोपासकांस्त्रायते रक्षतीत्यर्थः। जगती जगदाश्रयभूता। उर्व्यनेकसस्याढ्या। पृथ्व्यनेकविस्तारवती। बहुला निबिडावयवा। विश्वा सर्वात्मिका। भूता प्राणिदेहोत्पत्तेः पूर्वमेव विद्यमाना। कतमाऽतिशयेन सुखरूपा। काया सर्वप्राणिदेहरूपेण परिणता। सा प्रसिद्धा। सत्या व्यवहारदशायां बाधरहिता। इत्येवं वसिष्ठो महामुनिराह। तथैवामृता मरणरहिता चतुर्युगपर्यावर्तनेऽप्यवस्थितेत्येतमप्यर्थं वसिष्ठ एवाऽऽह। अतोऽस्य मन्त्रस्य वसिष्ठ ऋषिरित्यर्थः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकविंशोऽनुवाकः॥ २१॥
________________________

### २२ 
अथ द्वाविंशोऽनुवाकः।
________________________
वृष्ट्यभावकृतोपद्रवपरिहारेणोपकारिणमब्देवताकं मन्त्रमाह---
आपो॒ वा इ॒द ण् सर्वं॒ विश्वा॑ भू॒तान्यापः॑। प्रा॒णा
वा आपः॑ प॒शव॒ आपोऽन्न॒मापोऽमृ॑त॒मापः॑ स॒म्ना-
_____________________________________________________
१ ख. महता। २ ०हारि०। ३ ग. ०पहारि०।

[[740]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ २३]
डापो॑ वि॒राडापः॑ स्वा॒राडाप॒श्छन्दा॒ ꣳस्यापो॒
ज्योती॒ ꣳष्यापो॒ यजू॒ ꣳष्यापः॑ स॒त्यमापः॒ सर्वा॑
दे॒वता॒ आपो॒ भूर्भुवः॒ सुव॒राप॒ ओम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि द्वाविंशोऽनुवाकः॥ २२॥

यदिदं जगदस्ति तत्सर्वमापो वै जलमेव। कथमिति तदेव प्रपञ्च्यते________________________विश्वा भूतानि सर्वाणि प्राणिशरीराण्यापो जलं रेतोरूपेण तदुत्पादकत्वात्। प्राणा वै शरीरवर्तिवायवोऽप्यापः, उदपानेन प्राणानामाप्यायनात्। अत एव च्छन्दोगा आमनन्ति---"आपोमयः प्राणो न पिबतो विच्छेत्स्यते " इति। पशवो गवादयोऽप्यापः क्षीरस्वरूपेण तत्र परिणतत्वात्। *अन्नं व्रीहियवादिकमापः। जलस्यान्नहेतुत्वं प्रसिद्धम्। अमृतं देवैरूपजीव्यं वस्त्वापः। तद्रूपेणापि परिणतत्वात्। सम्यग्राजत इति सूत्रात्मा हिरण्यगर्भः सम्राट्। विस्पष्टं राजत इति ब्रह्माण्डदेहः पुरुषो विराट्। इन्द्रियादिनैरपेक्ष्येण स्वयमेव राजत इत्यव्याकृताभिमानीश्वरः स्वराट्। छन्दांसि गायत्र्यादीनि। ज्योतींष्यादित्यादीनि। यजूंष्यनियताक्षरा मन्त्राः। सत्यं यथार्थकथनम्। सर्वा देवता इन्द्रादयः। भूर्भुवः स्वस्त्रयो लोकाः। सम्राडादिलोकत्रयान्तपदार्थरूपेणाऽऽपः स्तूयन्ते। एताश्चऽऽपो मूलकारणं परमात्मरूपेण प्रणवप्रतिपाद्या इति वक्तुमोंकारः पिठितः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्वाविंशोऽनुवाकः॥ २२॥
________________________

### २३ 
अथ त्रयोविंशोऽनुवाकः।
________________________
माध्याह्निकसंध्यानुष्ठानेऽभिमन्त्रजलपानार्थं मन्त्रमाह---
आपः॑ पुनन्तु पृ॑थि॒वी पृ॑थि॒वी पू॒ता पु॑नातु॒ माम्।
पु॒नन्तु॒ ब्रह्म॑णस्पति॒र्ब्रह्म॑ पू॒ता पु॑नातु॒ माम्।
यदुच्छि॑ष्ट॒मभो॑ज्यं॒ यद्वा॑ दु॒श्चरि॑तं॒ मम॑। सर्वं॑ पुनन्तु॒
_____________________________________________________
* ख. झ. पुस्तकयोरन्नामुतशब्दयोर्ब्याख्याने व्यत्यासो वर्तते।

[[741]]

[प्रपा॰ १० अनु॰ २४] कृष्णयजुर्वेदीयं तैत्तिरीयारण्यकम्।
मामापो॑ऽस॒तां च॑ प्रति॒ग्रह॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि त्रयोविंशोऽनुवाकः॥ २३॥

या आपः सन्ति ताः पृथिवीं पुनन्तु प्रक्षालनेन शोधयन्तु। सा च पृथिवी पूता शुद्धा सती मामनुष्ठातारं पुनातु शोधयतु। तथा ब्रह्मणो वेदस्या पतिः पतिं प्रतिपालकमाचार्यमेता आपः पुनन्तु। तेनाऽऽचार्येणोपदिष्टं ब्रह्म वेदस्वरूपं पूता स्वयं पूतं सन्मां पुनातु। अन्यभुक्तावशिष्टरूपमुच्छिष्टं यदस्ति यच्चाभोज्यं भोक्तुमयोग्यं तादृशं कदाचिन्मया भुक्तं यद्वा दुश्चरितमन्यदपि प्रतिषिद्धाचरणरूपं मम किंचित्संपन्नं तत्सर्वं परिहृत्येति शेषः। ततो मामापः पुनन्तु। तथाऽसतां शूद्रादीनां प्रतिग्रहं च मया कृतं पुनन्तु। तदर्थमिदमभिमन्त्रितमुदकं स्वाहा मदीयवक्त्राग्नौ स्वाहुतमस्तु॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि त्रयोविंशोऽनुवाकः॥ २३॥
________________________

### २४ 
अथ चतुर्विंशोऽनुवाकः।
________________________
सायंसंध्याकाले जलपानार्थं मन्त्रमाह---
अग्निश्च मा मन्युश्च मन्युपतयश्च मन्यु॑कृते॒भ्यः। पापेभ्यो॑
रक्ष॒न्ताम्। यदह्ना पाप॑मका॒र्षम्। मनसा वाचा॑ हस्ता॒-
भ्याम्। पद्भ्यामुदरे॑ण शि॒श्ना। अह॒स्तद॑वलु॒-
म्पतु। यत्किंच॑ दुरि॒तं मयि॑। इदमहं माममृ॑त-
यो॒नौ। सत्ये ज्योतिषि जुहो॑मनि स्वा॒हा, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि चतुर्विंशोऽनुवाकः॥ २४॥

योऽयमग्रिरस्ति यश्च मन्युः क्रोधाभिमानी देवः, ये च मन्युपतयः क्रोध-स्वामिनस्तन्नियामका देवाः सन्ति ते सर्वेऽपि मन्युकृतेभ्यो मदीयकोपनिष्पादितेभ्यः पापेभ्यो मा मां रक्षन्तां पापिनं मां तत्पापविनाशनेन पालयन्तु। किं चातीते--

[[742]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ २५]
नाह्ना तस्मिन्नहनि यत्पापमकार्षं कृतवानस्मि। केन साधनेन मनआदिभिः शिश्नान्तैरवयवैः। तत्सर्वं पापमहरवलुम्पतु, अहरभिमानी देवो विनाशयतु। परहिंसादिचिन्तनं मानसं पापम्। अप्रियानृतादिभाषणं वाचिकम्। अभिचारमोहादिकं हस्तकृतम्। पादेन गोब्राह्मणस्पर्शादिकं पादकृतम्। अभोज्यभोजनमुदरकृतम्। अगम्यागमनं शिश्नकृतम् । अथवा किमनेन परिमितगणेन यत्किमपि दुरितं मयि निष्पन्नमिदं पापजातं सर्वं तत्कर्तारं मां च लिङ्गशरीररूपममृतयोनौ मरणरहिते जगत्कारणे सत्ये बाधरहिते ज्योतिषि स्वयंप्रकाशे वस्तुनि जुहोमि प्रक्षिपामि, अहमनेन होमेन तत्सर्वं भस्मी करोमीत्यर्थः। तदर्थमिदमभिमन्त्रितं जलं स्वाहा मदीयवक्त्राग्नौ स्वाहुतमस्तु॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुर्विंशोऽनुवाकः॥ २४॥
________________________

### २५ 
अथ पञ्चविशोऽनुवाकः।
________________________
प्रातःसंध्याकाले जलपानार्थं मन्त्रमाह---
सूर्यश्च मा मन्युश्च मन्युपतयश्च मन्यु॑कृते॒भ्यः। पापेभ्यो॑
रक्ष॒न्ताम्। यद्रात्रिया पाप॑मका॒र्षम्। मनसा वाचा॑
हस्ता॒भ्याम्। पभ्द्यामुदरे॑ण शि॒श्ना। रात्रि॒स्तद॑-
वलु॒म्पतु। यत्किंच॑ दुरि॒तं मयि॑। इदमहं माममृ॑त-
यो॒नौ। सूर्ये ज्योतिषि जुहो॑मि स्वा॒हा, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि पञ्चविशोऽनुवाकः॥ २५॥

सूर्येऽहर्निष्पादके सूर्योपाधिके। अन्यत्सर्वं पूर्वव्व्याख्येयम्॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चविंशोऽनुवाकः॥ २५॥
________________________

[[743]]

[प्रपा॰ १० अनु॰ २६--२७] कृष्णयजुर्वेदीयं तैत्तिरीयारण्यकम्।

### २६ 
अथ षड्विंशोऽनुवाकः।
________________________
संध्यात्रये मार्जनादूर्ध्वं गायत्र्या आवाहनमन्त्रमाह---
आया॑तु॒ वर॑दा दे॒वी॒ अ॒क्षरं॑ ब्रह्म॒ संमि॑तम्। गा॒य॒त्री॑ छन्द॑सां
मा॒ता इदं ब्र॑ह्म जुषस्व॑ नः। ओजो॑ऽसि सहोऽसि॒ बल॑-
मसि॒ भ्राजो॑ऽसि दे॒वानां॒ धाम॒नामा॑ऽसि॒ विश्व॑मसि
वि॒श्वायुः॒ सर्व॑मसि स॒र्वायुरभिभूरों गायत्रीमावा॑हया॒मि॒, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि षड्विंशोऽनुवाकः॥ २६॥

वरदाऽस्मदभीष्टवरप्रदा देवी गायत्री छन्दोभिमानिनी देवताऽक्षरं विनाशरहितं संमितं सम्यग्वेदान्तप्रमाणेन निश्चितं ब्रह्म जगत्कारणं परत-
त्त्वमुद्दिश्याऽऽयात्वागच्छत्वस्माकं ब्रह्मतत्त्वं बोधयितुमागच्छत्वित्यर्थः। अयमेवार्थ उत्तरार्धेन स्पष्टी क्रियते---छन्दसां गायत्रीत्रिष्टुबादीनां वेदानां वा माता जननी देवता गायत्री गायत्रीशब्दाभिधेया नोऽस्मानिदं ब्रह्म वेदान्तप्रतिपाद्यं तत्त्वं जुषस्व जोषयतु, उपदिशत्वित्यर्थः। हे गायत्रि देवि त्वमोजोऽसि बलहेतुभूताष्टमधातुरूपाऽसि। सहोऽसि शत्रूणामभिभवनशक्तिरसि। बलमसि शरीरगतव्यवहारसामर्थ्यरूपाऽसि। भ्राजोऽसि दीप्तिरूपाऽसि। देवानामग्नीन्द्रादीनां धाम तेजो यदस्ति तन्नामाऽसि तदेव तव नामेत्यर्थः। विश्वं सर्वजगद्रूपं त्वमेवासि। विश्वायुः संपूर्णायुःस्वरूपाऽसि। उक्तस्यैव व्याख्यानं सर्वमसि सर्वायुरिति। अभिभूः सर्वस्य पापस्य तिरस्कारहेतुरो प्रणवप्रतिपाद्यः परत्माऽसि। तादृशीं गायत्रीं मदीये मनस्यावाहयामि।

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि षड्विंशोऽनुवाकः॥ २६॥
________________________

### २७ 
अथ सप्तविंशोऽनुवाकः।
________________________
गायत्र्या आवाहनादूर्ध्वं प्राणायामार्थं मन्त्रमाह--
ओं भूः। ओं भुवः। ओ ꣳ सुवः। ओं महः। ओं
जनः। ओं तपः। ओ ꣳ स॒त्यम्। ओं तत्स॑वि॒तुर्वरेण्यं॒
_____________________________________________________
१ ख. झ. ०यत्री छ०। २ ख. झ. मातेदं। ३ ख. झ. मे। ४ झ. ०ष्टप्र०।

[[744]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ २८]
भर्गो॑ दे॒वस्य॑ धीमहि। धीयो॒ यो नः॑ प्रचो॒दया॑त्।
ओमापो॒ ज्योती॒ रसो॒ऽमृतं॒ ब्रह्म॒ भूर्भुवः॒ सुव॒रोम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि सप्तविंशोऽनुवाकः॥ २७॥

भूरादयः सत्यान्ता लोकप्रतिपादिकाः सप्त व्याहृतयः। तेषां च लोकनां प्रणवप्रतिपाद्यब्रह्मस्वरूपत्वविवक्षया प्रत्येकं प्रणवोच्चारण्। सत्सवितुरित्यादिको गायत्री मन्त्रः। तत्प्रतिपाद्यस्य ब्रह्मत्वविवक्षया तदादौ प्रणवोच्चरणम्। मन्त्रस्य चायमर्थ: — सवितुः प्रेरकस्यान्तर्यामिणो देवस्य वरेण्यं वरणीयं श्रेष्ठं तद्भर्गस्तेजो धीमहि ध्यायेम। यः सविता परमेश्वरो नोऽस्मदीया धियो बुद्धिवृत्तीः प्रचोदयात्प्रकर्षेण तत्त्वबोधे प्रेरयतु। यच्च ज्योतिरादित्यादिकमस्ति। योऽपि रसो मधुराम्लादिः षड्विधोऽस्ति। यदपि अमृतं देवैः पातव्यमस्ति। तत्सर्वमों प्रणवप्रतिपाद्यं ब्रह्म। किं च भूर्भुवः सुवरित्यभिहिता ये त्रयो लोकाः सन्ति तेऽप्यों प्रणवप्रतिपाद्यं ब्रह्म। अस्य च मन्त्रस्य प्राणायामाङ्गात्वममृतनादोपनिषदि प्रतिपाद्यते--
"सव्याहृतिं सप्रणवां गायत्रीं शिरसा सह।
त्रिः पठेदायतप्राणः प्राणायामः स उच्यते" इति॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि सप्तविंशोऽनुवाकः॥ २६॥
________________________

### २८ 
अथाष्टाविंशोऽनुवाकः।
________________________
तस्मिन्नेव प्राणायामे विकल्पितं मन्त्रान्तरमाह---
ॐ भूर्भुवः सुवर्महर्जनस्तपः सत्यं तद्ब्रह्म तदाप आपो॒
ज्योती॒ रसो॒ऽमृतं॒ ब्रह्म॒ भूर्भुवः॒ सुव॒रोम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्यष्टाविंशोऽनुवाकः॥ २८॥

[[745]]

[प्रपा॰ १० अनु॰ २९--३०] कृष्णयजुर्वेदीयं तैत्तिरीयारण्यकम्।

पूर्ववव्द्याख्येयम्---
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्यष्टाविंशोऽनुवाकः॥ २८॥
________________________

### २९ 
अथैकोनत्रिंशोऽनुवाकः।
________________________
पुनरिप विकल्पितं मन्त्रान्तरमाह---
ओं॑ तद्ब्र॒ह्म। ओं॑ तद्वा॒युः। ओं॑ तदा॒त्मा*।
ओं॑ तत्सर्व॑म्। ओं॑ तत्पुरो॒र्नमः, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष- द्येकोनत्रिंशोऽनुवाकः॥ २९॥
ओं प्रणनप्रतिपाद्यं तत्सर्ववेदान्तप्रसिद्धं ब्रह्म तत्त्वम्। तथा वायुः सूत्रात्मरूपो हिरण्यगर्भ ओं तत्प्रणनप्रतिपाद्यं वेदान्दप्रसिद्धं ब्रह्मैव। तथैवाऽऽत्मा जीवोऽपि। ओं तदिति पूर्ववत्। सर्वं जगदों तदिति पूर्ववत्। पुरः पुराणि स्थूलसूक्ष्मकारणशरीराणि। ओं तदिति पूर्ववत्। तादृशाय ब्रह्मणे नमोऽस्तु। प्राणायामे शक्तितारतम्यमनुसृत्य विकल्पितं मन्त्रत्रयमुक्तम्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकोनत्रिंशोऽनुवाकः॥ २९॥
________________________

### ३० 
अथ त्रिंशोऽनुवाकः।
________________________
जपादूर्ध्वं गायत्रीदेवताया विसर्जनमन्त्रमाह---
उ॒त्तमे॑ शिख॑रे +दे॒वी॒ भू॒भ्यां पर्वत॒मूर्ध॑नि।
ब्रा॒ह्मणे॑भ्योऽभ्य॑नुज्ञा॒ता॒ ग॒च्छ दे॑वि य॒थासु॑खम्, इति।

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि त्रिंशोऽनुवाकः॥ ३०॥
_____________________________________________________
* एतदग्रे ग. झ. पुस्तकयोः ' ॐ तत्सत्यम् ' इत्यधिकम्। + एतत्पदमनिश्चि-तस्वरकम्।
______________________________________________________
१ झ. ०त्पुरो नमः।

[[746]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ३१--३२]
भूम्यामवस्थितो यः पर्वतो मेरुनामस्तस्य मूर्धन्युपरिभागे यदुत्तमं शिखरमस्ति तस्मिन्नियं गायत्री देवी तिष्ठति। तस्मात्कारणाद्धे देवि ब्राह्मणेभ्य-स्त्वदुपासकेभ्यस्त्वदनुग्रहेण परितुष्टेभ्योऽनुज्ञानमभिव्याप्य यथासुखं स्वकीयसुखमनतिक्रम्य स्वस्थाने तस्मिन्नुत्तमशिखरे गच्छ॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
त्रिंशोऽनुवाकः॥ ३०॥
________________________

### ३१ 
अथैकत्रिंशोऽनुवाकः।
________________________
गायत्रीदेव्या विसर्जनादूर्ध्वं तत्त्वानुस्मरणभूतस्य ब्रह्मण उपस्थानमन्त्रमाह--
ओमन्तश्चरति॑ भूते॒षु गुहायां वि॑श्वमूर्तिषु।
त्वं यज्ञस्त्वं विष्णुस्त्वं वषट्कारस्त्वं
रुद्रस्त्वं ब्रह्मा त्वं॑ प्रजा॒पतिः, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनि-
षदिद्येकत्रिंशोऽनुवाकः॥ ३१॥

विश्वमूर्तिषु देवमनुष्यगन्धर्वादिनानाशरीरयुक्तेषु भूतेषु प्राणिषु गुहायां बुद्धावन्तर्मध्य ओं प्रणवप्रतिपाद्यः परमात्मा चरति वर्तते। हे परमात्मन्यो यज्ञो ज्योतिष्टोमादिः स त्वमेव। यश्च विष्णुर्जगत्पालको योऽपि वषट्कारो हविष्प्रदानमन्त्रो यश्च रुद्रः संहर्ता यश्च ब्रह्मा जगत्स्रष्टा यश्च प्रजापतिर्दक्षादिः प्रजापालकः स सर्वोऽपि त्वमेव॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञक्यामुपनिषद्येकत्रिंशोऽनुवाकः॥ ३१॥
________________________

### ३२ 
अथ द्वात्रिंशोऽनुवाकः।
________________________
अथ भोजनादावपां प्राशने मन्त्रमाह---
अ॒मृ॒तो॒प॒स्तर॑णमसि, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष द्वात्रिंशोऽनुवाकः॥ ३२॥

[[747]]

[प्रपा॰ १० अनु॰ ३३] कृष्णयजुर्वेदीयं तैत्तिरीयारण्यकम्।
पीयमान हे जाल त्वमृतं विनाशरहितं प्राणदेवताया उपस्तरणमसि। यथा शयानस्य पुंसो मच्चकस्योपरितनं पटादिकमुपस्तीर्यते तद्वत्प्राणदेवताया इदमुपस्तरणम्। तथा च वाजसनेयिनः प्राणविद्यायां प्राणदेवताया जलवस्त्रत्वमामन्ति---"तस्मादशिष्यन्नाचाभेदशित्वाऽऽचामेदेतमेव तदन्नमनग्नं कुरुते " इति॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्वात्रिंशोऽनुवाकः॥ ३२॥
________________________

### ३३ 
अथ त्रयोस्त्रिंशोऽनुवाकः।
________________________
जलप्राशनादूर्ध्वं प्राणाहुतिमन्त्रान्दर्शयति________________________
प्रा॒णे निविष्टो॒ऽमृतं॑ जुहोमि। प्रा॒णाय॒ स्वाहा॑।
अ॒पा॒ने निवि॑ष्टो॒ऽमृतं॑ जुहोमि। अ॒पा॒नाय॒ स्वाहा॑।
व्या॒ने निवि॑ष्टो॒ऽमृतं॑ जुहोमि। व्या॒नाय॒ स्वाहा॑।
उ॒दा॒ने निवि॑ष्टो॒ऽमृतं॑ जुहोमि। उ॒दा॒नाय॒ स्वाहा॑।
स॒मा॒ने निवि॑ष्टो॒ऽमृतं॑ जिहोमि। स॒मा॒नाय॒ स्वाहा॑।
ब्रह्म॑णि म आ॒त्माऽमृ॑त॒त्वाय॑, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष त्रयोस्त्रिंशोऽनुवाकः॥ ३३॥
पञ्चसु शरीरगतवायुभेदेषु मध्ये प्रथमे प्राणनामके वायौ निविष्ट आदरयुक्तोऽहममृतं स्वादुभूतमिदं हविर्जुहोमि प्रक्षिपामि। तच्च प्राणदेवतायै स्वाहा स्वाहुतमस्तु। एवमपादिषु योज्यम्। एताभिः पञ्चभिराहुतिभिरमृतत्वाय मोक्षाय मे मदीय आत्मा जीवो ब्रह्मणि परमात्मनि एकी भवत्विति शेषः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि त्रयोस्त्रिंशोऽनुवाकः॥ ३३॥
________________________
______________________________________________________
१ झ. ०या ब्रह्मणस्तत्त्वमा०। २ ख. ०तद०। ३ ख. कुर्वन्ति।

[[748]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ३४--३५]

### ३४ 
अथ चतुस्त्रिंशोऽनुवाकः।
________________________
प्राणाहुतिष्वेव विकल्पितानि मन्त्रान्तराणि दर्शयति---
प्रा॒णे निवि॑ष्टो॒ऽमृतं॑ जुहोमि। शि॒वो मा॑ वि॒शाप्र॑दाहाय।
प्रा॒णाय॒ स्वाहा॑। अ॒पा॒ने निवि॑ष्टोऽमृतं॑ जुहोमि। शि॒वो
मा॑ वि॒शाप्र॑दाहाय। अ॒पा॒नाय॒ स्वाहा॑। व्या॒ने निवि॑-
ष्टो॒ऽमृतं॑ जुहोमि। शि॒वो मा॑ वि॒शाप्र॑दाहाय। व्या॒नाय॒
स्वाहा॑। उ॒दा॒ने निवि॑ष्टो॒ऽमृतं॑ जुहोमि। शि॒वो मा॑
वि॒शाप्र॑दाहाय। उ॒दा॒नाय॒ स्वाहा॑। स॒मा॒ने निवि॑-
ष्टोऽमृतं॑ जिहोमि। शि॒वो मा॑ वि॒शाप्र॑दाहाय। स॒मा॒नाय॒
स्वाहा॑। ब्रह्म॑णि म आ॒त्माऽमृ॑त॒त्वाय॑, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि चतुस्त्रिंशोऽनुवाकः॥ ३४॥
हूयमान हे द्रव्यविशेष त्वं शिवः शान्तो भूत्वा मां प्रविश। किमर्थम्। अप्रदाहाय क्षुत्संपादितदाहशान्त्यर्थम्। अन्यत्पूर्ववव्द्याख्येयम्॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुस्त्रिंशोऽनुवाकः॥ ३४॥
________________________

### ३५ 
अथ पञ्चत्रिंशोऽनुवाकः।
________________________
भोजनादूर्ध्वमपां प्राशने मन्त्रमाह---
अमृतापिधा॒नम॑सि, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष पञ्चत्रिंशोऽनुवाकः॥ ३५॥

पीयमान हे जल त्वममृतमविनश्वरमपिधानमाच्छादकमसि॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चत्रिंशोऽनुवाकः।। ३५॥

[[749]]

[प्रपा॰ १० अनु॰ ३६--३७] कृष्णयजुर्वेदीयं तैत्तिरीयारण्यकम्।

### ३६ 
अथ षट्त्रिंशोऽनुवाकः।
________________________
भुक्तस्यानुमन्त्रणे मन्त्रमाह---
श्र॒द्धायां॑ प्रा॒णे निवि॑श्या॒मृत॑ ꣳ हु॒तम्। प्रा॒णमन्ने॑नाऽऽ-
प्यायस्व। अ॒पा॒ने निवि॑श्या॒मृत॑ ꣳ हु॒तम्। अ॒पा॒नमन्ने॑-
नाऽऽप्यायस्व। व्या॒ने निवि॑श्या॒मृत॑ ꣳ हु॒तम्। व्या॒न-
मन्ने॑नाऽऽप्यायस्व। उ॒दा॒ने निवि॑श्या॒मृत॑ ꣳ हु॒तम्। उ॒दा॒-
नमन्ने॑नाऽऽप्यायस्व। स॒मा॒ने निवि॑श्या॒मृत॑ ꣳ हु॒तम्।
स॒मा॒नमन्ने॑नाऽऽप्यायस्व। ब्रह्म॑णि म आ॒त्माऽमृ॑त॒त्वाय॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष षट्त्रिंशोऽनुवाकः॥ ३६॥

वैदिके कर्मणि विश्वासातिशयः श्रद्धा, तस्यां सत्यां प्राणवायौ निविश्याऽऽदरातिशयं कृत्वाऽमृतमविनश्वरं स्वादुभूतमिदं हविर्मया हुतम्। हे प्राणाभिमानिदेव हुतेनान्नेनाऽऽप्यायस्व वर्धयस्व। स्पष्टमन्यत्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि षट्त्रिंशोऽनुवाकः।। ३६॥
________________________
अथ सप्तत्रिंशोऽनुवाकः।
________________________
अनुमन्त्रणादूर्ध्वं हृदयाभिमर्शने मन्त्रमाह________________________
प्राणानां ग्रन्थिरसि रुद्रो मा॑ विशा--
न्तकः। तेनान्नेना॑ऽऽप्याय॒स्व, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष सप्तत्रिंशोऽनुवाकः॥ ३७॥

हे त्द्ददयवर्तिन्नहंकार त्वं वायुरूपाणामिन्द्रियरूपाणां च प्राणानां ग्रन्थिरसि परस्परमविश्लेषाय ग्रथनहेतुरसि। तादृशस्त्वं रुद्रस्त्वदभिमानिदेवतारूपोऽन्तको

[[750]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ३८--३९]
दुःखस्य विनाशको भूत्वा मा मां विश मच्छरीरे प्रविष्टो भव। तेन मद्भुक्तेना न्नेनाऽऽप्यायस्व मामभिवर्धय॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि सप्तत्रिंशोऽनुवाकः।। ३७॥
________________________
अथाष्टात्रिंशोऽनुवाकः।
________________________
क्षुधादिजनितचित्तविक्षेपशान्तेरूर्ध्वं भोक्तुर्जीवस्य परमेश्वररूपत्वानुसंधाने हेतुभूतं मन्त्रं दर्शयति________________________
अङ्गुष्ठामात्रः पुरुषोऽङ्गुष्ठं च॑ समा॒श्रितः।
ईशः सर्वस्य जगतः प्रभुः प्रीणातु॑ विश्व॒भुक्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्य-
ष्टात्रिंशोऽनुवाकः॥ ३८॥
त्द्ददयमध्यगत आकाशः स्वाङ्गुष्ठपरिमितः। तत्र वर्तमाना बुद्धिरपि तावती। तयाऽवच्छिन्नो जीवरूपः पुरुषोऽप्यङ्गुष्ठमात्रः। स च स्वकीयया ज्ञान-
क्रियाशक्त्याऽङ्गुष्ठं समाश्रितः। चकारान्मस्तकं चाऽऽश्रितः। आपादम-
स्तकव्यापीत्यर्थः। स चोपाधिसंबन्धमन्तरेण स्वकीयेन वास्तवेन रूपेण सर्वस्य जगत ईशो नियन्ता। अत एव विश्वभुक्सर्वं जगद्भुङ्क्ते। तादृशः स प्रभुरीश्वरः प्रीणातु, अनेन भोजनेन प्रीतो भवतु॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्यष्टात्रिंशोऽनुवाकः।। ३८॥
________________________

### ३७ 
अथैकोनचत्वारिंशोऽनुवाकः।
________________________
जीवात्मन ईश्वरेणाभेदज्ञानं यदस्ति तस्य ज्ञानस्य नैरन्तर्येण साधनं मेधाधीनमतो मेधाभिमानिदेवतां प्रार्थयितुमेकामृचमाह---
मे॒धा दे॒वी जु॒षमा॑णा न॒ आगा॑द्वि॒श्वाची॑ भ॒द्रा
सु॑मन॒स्यमा॑ना । त्वया॒ जुष्टा॑ जु॒षमा॑णा दु॒रु-
_____________________________________________________
१ ग. ०धानहेतु म०। २ ग. झ. प्रीणाति। ३ ग. प्रसन्नो।

[[751]]

[प्रपा॰ १० अनु॰ ४०] कृष्णयजुर्वेदीयं तैत्तिरीयारण्यकम्।
क्तान्बृ॒हद्व॑देम वि॒दथे॑ सु॒वीराः॑, इति।

ग्रन्थतदर्थयोर्धारणशक्तिर्मेधा, तदभिमानिनी देवी जुषमाणा प्रीयमाणा सती नोऽस्मान्प्रत्यागादाच्छतु। कीदृशी देवी। विश्वमञ्चतीति विश्वाची सर्वावगाहनक्षमेत्यर्थः। अत एव भद्रा कल्याणी। सुमनस्यमाना शोभनं मनोऽस्मदनुग्राहकमिच्छन्ती । हे देवी त्वया जुष्टाऽनुगृहीता वयं दुरुक्ताञ्जुषमाणाः पुरुषार्थानुपयोगिनो वेदबाह्याञ्शब्दान्सेवमाना वेदैकनिष्ठाः सुविराः शोभनपुत्रशिष्यादिरूपा विदथे यज्ञेऽनुष्ठिते सति शुद्धान्तःकरणा भूत्वा बृहद्वदेम परब्रह्मतत्त्वं कथयाम।

तत्रैव द्वितीयामृचमाह---
त्वया॒ जुष्ट॑ ऋ॒षिर्भ॑वति देवि॒ त्वया॒ ब्रह्मा॑ऽऽग॒-
तश्री॑रु॒त त्वया॑। त्वया॒ जुष्ट॑श्चि॒त्रं वि॑न्दते
वसु॒ नो॑ जुषस्व॒ द्रवि॑णेन मेधए, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्येकोन-
चत्वारिंशोऽनुवाकः॥ ३९॥

हे देवि मेधाख्ये त्वया जुष्टः सेवितोऽनुगृहीतः पुरुष ऋषिरतीन्द्रियदर्शी भवति । तथा त्वया जुष्टः पुरुषो ब्रह्मा हिरण्यगर्भो भवति। उतापि च त्वया जुष्टः पुरुष आगतश्रीः प्राप्तसंपद्भवति। अत एव त्वया जुष्टः पुरुषश्चित्रं गवाश्वभूहिरण्यधान्यादिकं विविधं वसु धनं विन्दते लभते। हे मेधे देवि सा तादृशी त्वं नोऽस्मान्द्रविणेन धनेन जुषस्व सेवस्वानुगृहाणेत्यर्थः॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकोनचत्वारिंशोऽनुवाकः।। ३९॥
________________________

### ३८ 
अथ चत्वारिंशोऽनुवाकः।
________________________
मेधाप्रदानिन्द्रादीन्प्रार्थयते________________________
मे॒धां म॒ इन्द्रो॑ ददातु मे॒धां दे॒वी सर॑स्वती। मे॒धां
मे॑ अ॒श्विना॑वु॒भौ दे॒वावाध॑त्तां॒ पुष्क॑रस्रजौ, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
चत्वारिंशोऽनुवाकः॥ ४०॥

[[752]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ४१--४२]
योऽयमिन्द्रो देवो या च सरस्वती देवी यौ च पुष्करस्रजौ पद्ममालायुक्तावुभावश्विनौ देवौ ते सर्वे मे मह्यं मेधां प्रयच्छन्तु॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चत्वारिंशोऽनुवाकः॥ ४०॥
________________________

### ३९ 
अथैकचत्वारिंशोऽनुवाकः।
________________________
मेधाप्रदं मन्त्रान्तरं दर्शयति________________________
अ॒प्स॒रासु॑ च॒ या मे॒धा ग॑न्ध॒र्वेषु॑ च॒ यन्मनः॑। दैवी॑ मे॒धा
*मनुष्यजा सा मां॑ मे॒धा सु॒रभि॑र्जषताम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्ये-
कचत्वारिंशोऽनुवाकः॥ ४१॥
अप्सरासु देवस्त्रीषु या मेधा प्रसिद्धा वर्तते गन्धर्वेषु च देवगायकेषु यन्मनो मेधात्मकमस्ति दैवी हिरण्यगर्भादिदेवेषु स्थिता या मेधा विद्यते मनुष्यजा मनुष्येषु वेदशास्त्रवित्सु या मेधाऽस्ति सा सर्वा सुरभिः शोभनगन्धा सर्वकामदुघा वा भूत्वा मां जुषतां सेवताम्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकचत्वारिंशोऽनुवाकः॥ ४१॥
________________________

### ४० 
अथ द्विचत्वारिंशोऽनुवाकः।
________________________
पुनरपि मेधार्थं मन्त्रान्तरमाह---
आ मां॑ मे॒धा सु॒रभि॑र्वि॒श्वरू॑पा॒ हिर॑ण्यवर्णा॒ जग॑ती जग॒म्या।
ऊर्ज॑स्वती॒ पयसा॒ पिन्व॑माना॒ सा मां॑ मे॒धा सु॒प्रती॑का जुषताम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि द्विचत्वारिंशोऽनुवाकः॥ ४२॥
_____________________________________________________
* एतत्पदमनिश्चितस्वरकम्।
_____________________________________________________
१ ख. झ. दैवीं। २ झ. ०षन्ताम् ३ झ. जुषन्ताम्।

[[753]]

[प्रपा॰ १० अनु॰ ४३--४४] कृष्णयजुर्वेदीयं तैत्तिरीयारण्यकम्।
मेधाशक्तिर्मां प्रत्यागच्छत्विति शेषः। कीदृशी मेधा, सुरभिः शोभनगन्धा कामदुधा वा। विश्वरूपा सकलवेदशास्त्रधारणक्षमत्वेन बहुरूपा। हिरव्यवर्णा देवताशरीरे हिरण्यसमानवर्णोपेता। जगती सर्वत्र वर्तमानत्वेन जगदात्मिका। जगम्या पुरुषार्थकामैर्भृशं गन्तुं योग्या। ऊर्जस्वती बलवती पयसा गोक्षीरादिरसेन पिन्वमानाऽस्मान्प्रीणयन्ती। सा तथाविधगुणयुक्ता मेधा सुप्रतीका सुमुखी भूत्वा मां जुषतां सेवताम्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्विचत्वारिंशोऽनुवाकः॥ ४२॥
________________________

### ४१ 
अथ त्रिचत्वारिंशोऽनुवाकः।
________________________
मेधाविनः पुरुषस्य ज्ञानोत्पादनाय महादेवसंबन्धिषु पञ्चवक्त्रेषु मध्ये पश्चिमवक्त्रप्रतिपादकं मन्त्रमाह---
स॒द्योजा॒तं प्र॑पद्या॒मि॒ स॒द्योजा॒ताय॒ वै नमः॑।
भ॒वे भ॑वे॒ नाति॑भवे भजस्व॒ माम्। भ॒वोद्भ॑वाय॒ नमः॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि त्रिचत्वारिंशोऽनुवाकः॥ ४३॥

सद्योजातनामकं यत्पश्चिमवक्त्रं तद्रूपं परमेश्वरं प्रपद्यामि प्राप्नोमि। तादृशाय सद्योजाताय वै नमोऽस्तु। हे सद्योजात भवे भवे तत्तज्जन्मनिमित्तं मां न भजस्व न प्रेरयेत्यर्थः। किं तर्ह्यतिभवे जन्मातिलङ्घननिमित्तं भजस्व तत्त्वज्ञानाय प्रेरय। भवोद्भवाय भवात्संसारादुद्धर्त्रे सद्योजाताय नमोऽस्तु ॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि त्रिचत्वारिंशोऽनुवाकः॥ ४३॥
________________________

### ४२ 
अथ चतुश्चत्वारिंशोऽनुवाकः।
________________________
उत्तरवत्क्रप्रतिपादकं मन्त्रमाह---
वा॒म॒दे॒वाय॒ नमो॑ ज्ये॒ष्ठाय॒ नमः॑ श्रे॒ष्ठाय॒ नमो॑ रु॒द्राय॒ नमः॒ काला॑य॒
____________________________________________________
१ झ. जुषन्ताम्। २ ख. झ. वै नमो न। ३ झ. भवस्व। ४ झ. भवस्व। ५ झ. भवस्व।
९५

[[754]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ४५--४६]
नमः॒ कल॑विकरणाय॒ नमो॒ बल॑विकरणाय॒ नमो॒ बल॑प्रमथनाय॒
नमः सर्व॑भूतदमनाय॒ नमो॑ म॒नोन्म॑नाय॒ नमः॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि चतुश्चत्वारिंशोऽनुवाकः॥ ४४॥

उत्तरवत्क्ररूपो वामदेवस्तस्यैव विग्रहविशेषा ज्येष्ठादिनामतकाः। एते च महादेपीठशक्तीनां वामादीनां नवानां पतयः पुरुषाः। तेभ्यो नवभ्यो नमस्कारोऽस्तु॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुश्चत्वारिंशोऽनुवाकः॥ ४४॥
________________________

### ४३ 
अथ पञ्चचत्वारिंशोऽनुवाकः।
________________________
दक्षिणवक्त्रप्रतिपादकं मन्त्रमाह---
अ॒घोरे॑भ्योऽथ॒ घोरे॑भ्यो॒ घोर॒घोर॑तरेभ्यः।
सर्व॑तः शर्व॒ सर्वेभ्यो॒ नम॑स्ते अल्तु रु॒द्ररू॑पेभ्यः, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि पञ्चचत्वारिंशोऽनुवाकः॥ ४५॥
अघोरनामको दक्षिणवक्त्ररूपो देवस्तस्य विग्रहा अघोराः सात्त्विकत्वेन शान्ताः। अन्ये तु घोरा राजसत्वेनोग्राः। अपरे तु तामसत्वेन घोरतराः। हे शर्व परमेश्वर ते त्वदीयेभ्यः पूर्वोक्तेभ्यस्त्रिविधेभ्यः सर्वेभ्यो रुद्ररूपेभ्यः सर्वतः सर्वेषु देशेषु सर्वेषु च कालेषु नमोऽस्तु॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चचत्वारिंशोऽनुवाकः॥ ४५॥
________________________

### ४४ 
अथ षट्चत्वारिंशोऽनुवाकः।
________________________
प्राग्वक्त्रप्रतिपादकं मन्त्रमाह________________________
तत्पुरु॑षाय वि॒द्महे॑ महादे॒वाय॑ धीमहि।
____________________________________________________
१ ग. म. ०मो बलाय नमो व०। २ ख. सर्वेभ्यः। झ. सर्वेभ्यः सर्व शर्वे०।

[[755]]

[प्रपा॰ १० अनु॰ ४७--४८] कृष्णयजुर्वेदीयं तैत्तिरीयारण्यकम्।
तन्नो॑ रुद्रः प्रचो॒दया॑त्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि षट्चत्वारिंशोऽनुवाकः॥ ४६॥

प्राग्वक्त्रेदेवस्तत्पुरुषनामकः। द्वितीयार्थे चतुर्थी। तत्पुरुषं देवं विद्महे गुरुशास्त्रमुखाज्जानीमः। ज्ञात्वा च महादेवाय तं महादेवं धीमहि ध्यायेम। तत्तस्मात्कारणाद्रुद्रो देवो नोऽस्मान्प्रचोदयाज्ज्ञानध्यानार्थं प्रेरयतु॥
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि षट्चत्वारिंशोऽनुवाकः॥ ४६॥
________________________

### ४५ 
अथ सप्तचत्वारिंशोऽनुवाकः।
________________________
ऊर्ध्ववक्त्रप्रतिपादकं मन्त्रमाह---
ईशानः सर्व॑विद्या॒ना॒मीश्वरः सर्व॑भूता॒नां॒ ब्रह्माधि॑पति॒र्ब्र-
ह्म॒णोऽधि॑पति॒र्ब्रह्मा॑ शि॒वो मे॑ अस्तु सदाशि॒वोम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
सप्तचत्वारिंशोऽनुवाकः॥ ४७॥

योऽयमूर्ध्ववक्त्रो देवः सोऽयं सर्वविद्यानां वेदशास्त्रादीनां चतुःषष्टिक-लाविद्यानामीशानो नियामकः। तथा सर्वभूतानामखिलप्राणिनामीश्वरो नियामकः। ब्रह्माधिपतिर्वेदस्याधिकत्वेन पालकः। तथा ब्रह्मणो हिरण्यगर्भस्याधिपतिः, तादृशो यो ब्रह्माऽस्ति प्रवृद्धः परमात्मा सोऽयं मे ममानुग्रहाय शिवः शान्तोऽस्तु। सदाशिवों स एव सदाशिव ओमहं भवामि॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि सप्तचत्वारिंशोऽनुवाकः॥ ४७॥
________________________

### ४६ 
अथाष्टचत्वारिंशोऽनुवाकः।
________________________
इत्थं तत्त्वज्ञानस्योत्पादकाः पञ्चवक्त्रप्रतिपादाकाः पञ्च ब्रह्ममन्त्रा उक्ताः। अथ ज्ञानप्रतिबन्धकब्रह्महत्यादिपापनिवृत्तिहेतवस्त्रिसुपर्णनामका मन्त्रा वक्तव्याः, तत्र प्रथमं मन्त्रमाह---
ब्रह्म॑मेतु॒ माम्। मधु॑मेतु॒ माम्। ब्रह्म॑मेव॒ मधु॑मेतु॒ माम्।
______________________________________________________
१ झ. ०नो नायको नि०।

[[756]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ४८]
यास्ते॑ सोम प्र॒जा व॒त्सोऽभि॒ सो अ॒हम्। दुष्ष्व॑-
प्न॒हन्दुरु॑ष्षह। यास्ते॑ सोम प्रा॒णा ꣳस्तान्जु॑होमि, इति।

ब्रह्मं परब्रह्मतत्त्वं मामेतु प्राप्नोतु। मधुं परमानन्दलक्षणमाधुर्योपेतं वस्तु मामेतु प्राप्नोतु। न चात्र ब्रह्ममधुशब्दयोरत्यन्तमर्थभेदः, किं तर्हि ब्रह्ममेव मधुं शब्दद्वयप्रतिपाद्यमखण्डैकरसं वस्तु मामेव प्राप्नोतु । हे सोम, उमा ब्रह्मविद्या तया सह वर्तमान परमात्मंस्ते तव याः प्रजा देवमनुष्यादयः सन्ति ता अभिलक्ष्य सो अहं स तादृशस्त्वत्सेवकोऽहं वत्सो बाल एतासां त्वदीयप्रजानां मध्ये बालवदहं त्वदीयकरुणायोग्यः। अतो हे दुष्ष्वप्नहन्संसाररूपस्य दुःस्वप्नस्य घातक परमेश्वर दुरुष्षह दुःखमुत्कर्षेणाभिभव। वर्णविकारश्छान्दसः। हे सोम परमात्मंस्ते त्वदीयाः प्राणवृत्तयो याः सन्ति तान्वृत्तिप्राणांस्त्वयि जुहोमि प्रक्षिपामि मदीयमनोवागादयः प्राणास्त्वया निर्मितत्त्वदीया अतस्त्वय्येवोपसंहरामि विषयेभ्य इन्द्रियाणि निरुध्य त्वदेकचित्तो भवामीत्यर्थः॥
उक्तस्य त्रिसुपर्णमन्त्रस्य माहात्म्यं ब्राह्मणरूपेण वाक्येन दर्शयति---
त्रिसु॑पर्ण॒मया॑चितं ब्राह्म॒णाय॑ दद्यात्। ब्र॒ह्म॒ह॒त्यां वा
ए॒ते घ्न॑न्ति। ये ब्रा॑ह्म॒णास्त्रिसु॑पर्णं॒ पठ॑न्ति। ते सोमं॒
प्राप्नु॑वन्ति। आ॒स॒ह॒स्रात्प॒ङ्क्तिं पुन॑न्ति। ओम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्य-
ष्टचत्वारिंशोऽनुवाकः॥ ४८॥
विद्यान्तराणि सर्वाणि "नापृष्टः कस्यचिद्ब्रूयात् " इतिशास्त्रमनुसृत्य शिष्येण याच्ञायां कृतायां पश्चादुपदिशन्ति। इमं तु त्रिसुपर्णमन्त्रं शिष्ययाच्ञामन्तरेणैव ब्राह्मणायोपदिशेत्। तेनोपदेशेन ये ब्राह्मणास्त्रिसुपर्णं पठन्ति त्रिसुपर्णमन्त्रं सर्वदा जपन्ति, एते पुरुषा ब्रह्महत्यां विनाशयन्ति। ततस्ते निष्पापाः सन्तः सोमयागं प्राप्नुवन्ति शुद्धां कुर्वन्ति। तस्मादों प्रणवप्रतिपाद्यः परमात्मैव त्रिसुपर्णमन्त्रस्य देवतेत्यर्थः॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्यष्टचत्वारिंशोऽनुवाकः॥ ४८॥
________________________
____________________________________________________
१ ख. झ. ब्रह्म। २ ख.झ. मधु। ३ ख. झ. मधु। ४ झ. ततो। ५ झ. ०दीया म०।

[[757]]

[प्रपा॰ १० अनु॰ ४९--५०] कृष्णयजुर्वेदीयं तैत्तिरीयारण्यकम्।

### ४७ 
अथैकोनपञ्चाशत्तमोऽनुवाकः।
________________________
द्वितीय त्रिसुपर्णमन्त्रमाह________________________
ब्रह्म॑ मे॒धया॑। मधु॑ मे॒धया॑। ब्रह्म॑मे॒व मधु॑ मेधया॑।
अ॒द्या नो॑ देव सवितः प्र॒जाव॑त्सावीः॒ सौभ॑गम्। परा॑
दु॒ष्ष्वप्नि॑य ꣳ सुव। विश्वा॑नि देव सविकर्दुरि॒तानि॒ परा॑
सुव। यद्भ॒द्रं आसु॑व। मधु॒ वाता॑ ऋतायते॒ मधु॑
क्षरन्ति॒ सिन्ध॑वः। माध्वी॑र्नः स॒न्त्वोष॑धीः। मधु॒
नक्त॑मु॒तोषसि॒ मधु॑म॒त्पार्थि॑व॒ ꣳ रजः॑। मधु॒ द्यौर॑स्तु
नः पि॒ता। मधु॑मान्नो॒ वन॒स्पति॒र्मधु॑मा ꣳ अस्तु॒
सूर्यः॑। माध्वी॒र्गावो॑ भवन्तु नः, इति॥
यद्ब्रह्म जगत्कारणं सर्ववेदान्तवेद्यं तन्मेधया गुरूपदिष्टमहावाक्यतदर्थधारणशक्त्या लभ्यतामिति शेषः। मध्वित्यादि पूर्ववत्। अद्या नो देवेत्या कमृक्पञ्चकमणोरणीयानित्यनुवाके व्याख्यातम्।

अस्य त्रिसुपर्णमन्त्रस्य महिमानं दर्शयति________________________
य इ॒मं त्रिसु॑पर्ण॒या॑चितं ब्राह्म॒णाय॑ दद्यात्। भ्रू॒ण॒ह॒त्यां
वा ए॒ते घ्न॑न्ति। ये ब्रा॑ह्म॒णास्त्रिसु॑पर्णं॒ पठ॑न्ति। ते सोमं॒
प्राप्नु॑वन्ति। आ॒स॒ह॒स्रात्प॒ङ्क्तिं पुन॑न्ति। ओम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्येकोन-
पञ्चाशत्तमोऽनुवाकः॥ ४९॥
ब्राह्मणगर्भस्य राजगर्भस्य वा वधो भ्रूणहत्या। अन्यत्पूर्ववत्॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकोनपञ्चाशत्तमोऽनुवाकः॥ ४९॥
________________________

### ४८ 
अथ पञ्चाशत्तमोऽनुवाकः।
________________________
तृतीयं त्रिसुपर्णमन्त्रमाह---
ब्रह्म॑ मे॒धवा॑। मधु॑ मे॒धवा॑। ब्रह्म॑मे॒व मधु॑ मे॒धवा॑।

[[758]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ५१]
ब्र॒ह्मा दे॒वानां॑ पद॒वीः क॑वी॒नामृषिर्विप्रा॑णां महि॒षो
मृ॒गाणा॑म्। श्ये॒नो गृध्रा॑णा॒ ꣳ स्वधि॑ति॒र्वना॑ना॒ ꣳ सोमः॑
प॒वित्र॒मत्ये॑ति॒ रेभ॑न्। ह॒ ꣳ शः शु॑चि॒षद्वसु॑रन्तरिक्ष॒सद्धोता॑
वेदि॒षदति॑थिर्दुरोण॒सत्। नृ॒षद्व॑र॒सद्द॑त॒सद्व्यो॑म॒सद॒ब्जा
गो॒जा ऋ॑त॒जा अ॑द्रि॒जा ऋ॒तं बृहत्, इति।

मेधवा मेधो यज्ञः सोऽस्यास्तीति मेधवत्। यज्ञदानादिनाध्यविविदिषा-
पूर्वकत्वाद्ब्रह्मज्ञानलाभस्य ब्रह्म मेधवदित्युच्यते। अन्यत्पूर्ववत्। "ब्रह्म देवानां" "हंसः शुचिषत् " इत्यादिके द्वे ऋचावणोरणीयानित्यनुवाके व्याख्याते।
अस्य त्रिसुपर्णमन्त्रस्य महिमानं दर्शयति---
य इ॒दं त्रिसु॑पर्ण॒मया॑चितं ब्राह्म॒णाय॑ दद्यात्। वी॒र॒ह॒त्यां
वा ए॒ते घ्न॑न्ति। ये ब्रा॑ह्म॒णास्त्रिसु॑पर्णं॒ पठ॑न्ति। ते सोमं॒
प्राप्नु॑वन्ति। आ॒स॒ह॒स्रात्प॒ङ्क्तिं पुन॑न्ति। ओम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि पञ्चाशत्तमोऽनुवाकः॥ ५०॥

वेदशास्त्रतदनुष्ठानपरो ब्राह्मणोऽभिषिक्तो राजा वा वीरः। अन्यत्पूर्ववत्॥
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चाशत्तमोऽनुवाकः॥ ५०॥
________________________

### ४९ 
अथैकपञ्चाशत्तमोऽनुवाकः।
________________________
ब्रह्मज्ञानप्रतिबन्धकानि यानि महापातकानि तन्निवृत्तये जप्यास्त्रिसुप-
र्णमन्त्रास्त्रयोऽभिहिताः। तत्र ब्राह्मणजातिमात्रवधो ब्रह्महत्या पञ्चसु महापातकेषु मध्ये प्रबलं महापातकम्। ततोऽप्यधिकं भ्रूणहननम्। तस्मादप्यदिकं वीरहननम्। ईदृशानामपि निवर्तको यावज्जीवं त्रिसुपर्णजपस्तत्रार्वाचीनानां सुरापानादिपातकानां निवर्तक इति किमु वक्तव्यम्। इत्थं प्रतिबन्धनिवृत्त्युपायमुक्त्वा ज्ञानयोग्यतायै स्वावयवशुद्ध्यर्थ होमार्थानेकादश मन्त्रानेकादशस्वनुवाकेषु क्रमेण विवक्षुराद्यं मन्त्रमाह---
प्राणापानव्यानोदानसमाना मे॑ शुध्य॒न्तां॒ ज्योति॑-
_____________________________________________________
१ झ. ०वृत्त्यपेक्षया त्रिसु०।

[[759]]

[प्रपा॰ १० अनु॰ ५२--५३] कृष्णयजुर्वेदीयं तैत्तिरीयारण्यकम्।
र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनि-
षद्येकपञ्चशत्तमोऽनुवाकः॥ ५१॥
प्राणादयः पञ्च वायवः प्रसिद्धाः। ते सर्वेऽप्यनेनाऽऽज्यहोमेन शुद्धा भवतु। ततोऽहं विपाप्मा प्रतिबन्धकोपपातकरहितो विरजाः पापकारभूतरजोगुणेनापि रहितः सन्यज्ज्योतिर्जगत्कारणं परं ब्रह्म तद्वस्तु भूयासं तदर्थमिदमाज्यं स्वाहुतमस्तु॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकपञ्चशत्तमोऽनुवाकः॥ ५१॥
________________________

### ५० 
MISSING

### ५१ 
MISSING

### ५२ 
अथ द्विपञ्चाशत्तमोऽनुवाकः।
________________________
द्वितीयं मन्त्रमाह---
वाङ्मनश्चक्षुः श्रोत्रजिह्वाघ्राणरेतो बुद्ध्याकूतिः संकल्पा मे॑
शुध्य॒न्तां॒ ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
द्विपञ्चाशत्तमोऽनुवाकः॥ ५२॥

वागादीनीन्द्रियाणि। रेतो गुह्येन्द्रियम्। मनःशब्दवाच्यस्यान्तःकरणस्यैव निश्चयात्मिका वृत्तिःर्बुद्धिः। अनिश्चयरूपा वृत्तिराकूतिः। इदं समीचीनमितिकल्पनारूप वृत्तिः संकल्पः। अन्यत्पूर्ववत्॥
इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्विपञ्चाशत्तमोऽनुवाकः॥ ५२॥
________________________

### ५३ 
अथ त्रिपञ्चाशत्तमोऽनुवाकः।
________________________
तृतीयं मन्त्रमाह---
शिरःपाणिपादपार्श्वपृष्ठोरूदरजङ्घशिश्नोपस्थपायवो मे॑ शुध्य॒न्तां॒
______________________________________________________
१ झ. ०कूतिसं०। २ ग. ०यभूता वृ०।

[[760]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ५४--५५]
ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
त्रिपञ्चाशत्तमोऽनुवाकः॥ ५३॥
पूर्वाभ्यामनुवाकाभ्यां सूक्ष्मशरीरशुद्धिरुक्ता। अत्र स्थूलशरीरावयवानां शिरःपाण्यादीनां शुद्धिरुच्यते। लिङ्गाण्डभेदविवक्षया शिश्नोपस्थशब्दौ द्वौ द्रष्टव्यौ। अन्यत्पूर्ववत्॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि त्रिपञ्चाशत्तमोऽनुवाकः॥ ५३॥
________________________

### ५४ 
अथ चतुष्पञ्चाशत्तमोऽनुवाकः।
________________________
चतुर्थ मन्त्रमाह---
स्वक्चर्ममा ꣳसरुधिरमेदोज्जास्रायवोऽस्थीनि मे॑ शुध्य॒न्तां
ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
चतुष्पञ्चाशत्तमोऽनुवाकः॥ ५४॥
अत्र स्थूलशरीरगतानां धातूनां शुद्धिरुच्यते। एकस्यैव धातोर्बाह्यान्तर्भाग-विवक्षयात्वक्चर्मशब्दौ प्रयुक्तौ। अन्यत्पूर्ववत्॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुष्पञ्चाशत्तमोऽनुवाकः॥ ५४॥
________________________

### ५५ 
अथ पञ्चपञ्चाशत्तमोऽनुवाकः।
________________________
पञ्चमं मन्त्रमाह---
शब्दस्पर्शरूपरसगन्धा मे॑ शुध्य॒न्तां॒ ज्योति॑-
र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
पञ्चपञ्चाशत्तमोऽनुवाकः॥ ५५॥
____________________________________________________
१ ग. ०रीरे स्थिता०। २ झ. ०रस्थिता०।

[[761]]

[प्रपा॰ १० अनु॰ ५६--५७] कृष्णयजुर्वेदीयं तैत्तिरीयारण्यकम्।
शरीरोपादानपञ्चमहाभूतेष्वाकाशादिषु वर्तमाना गुणाः शब्दादयः। अन्यत्पूर्ववत्॥

इति श्रीमत्सयणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि पञ्चपञ्चाशत्तमोऽनुवाकः॥ ५५॥
________________________

### ५६ 
अथ षट्पञ्चाशत्तमोऽनुवाकः।
________________________
षष्ठं मन्त्रमाह--
पृथिव्यप्तेजोवायुराकाशा मे॑ शुध्य॒न्तां ज्योति॑-
र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
षटपञ्चाशत्तमोऽनुवाकः॥ ५६॥

शरीरस्योपादानकारणानि पञ्च महाभूतानि पृथिव्यादीनि। अन्यत्पूर्ववत्॥
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि षट्पञ्चाशत्तमोऽनुवाकः॥ ५६॥
________________________

### ५७ 
अथ सप्तपञ्चाशत्तमोऽनुवाकः।
________________________
सप्तमं मन्त्रमाह---
अन्नमयप्राणमयमनोमयविज्ञानमयानन्दमया मे॑ शुध्य॒न्तां॒
ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
सप्तपञ्चाशत्तमोऽनुवाकः॥ ५७॥

अन्नमयादयः पञ्च कोशा वारुण्यामुपनिषद्युक्ताः। अन्यत्पूर्ववत्।
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि सप्तपञ्चाशत्तमोऽनुवाकः॥ ५७॥
______________________________________________________
१ ख. झ. ०मयमानन्दमयमात्मा मे।
९६

[[762]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ५८--६०]

### ५८ 
अथाष्टपञ्चाशत्तमोऽनुवाकः।
________________________
अष्टमं मन्त्रमाह---
विवि॑ट्ट्यै॒ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिष-
द्यष्टपञ्चाशमोऽनुवाकः॥ ५८॥
"विष्लृ व्याप्तौ " इति धातोरुत्पन्नोऽयं शब्दः। विशेषेण विष्टिर्व्याप्तिर्यस्य ब्रह्मणस्तद्विविष्टिः। छान्दसः षकारस्य टकारः। तादृशं ब्रह्मोद्दिश्य स्वादुतमिदमस्तु॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्यष्टपञ्चाशमोऽनुवाकः॥ ५८॥
________________________

### ५९ 
अथैकोनषष्टितमोऽनुवाकः।
________________________
नवमं मन्त्रमाह---
क॒षो॑त्काय॒ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्येकोन-
षष्टितमोऽनुवाकः॥ ५९॥

कष शिष करण इति धातुः। कष्यते क्रियत इति कषो नामरूपकर्मात्मकः कार्यप्रपञ्चः, तस्मिन्नुत्कस्तत्क(स्तं क)र्तुमुत्सुकः कषोत्कः परमेश्वरः, तादृशाय सृष्ट्यभिमुखाय परमेश्वराय स्वाहा स्वाहुतमिदमस्तु॥
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकोनषष्टितमोऽनुवाकः॥ ५९॥
________________________

### ६० 
अथ षष्टितमोऽनुवाकः।
________________________

दशमं मन्त्रमाह--
उत्तिष्ठ पुरुष हरित लोहित पिङ्गलाक्षि देहि देहि ददापयिता
मे॑ शुध्य॒न्तां॒ ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि षष्टितमोऽनुवाकः॥ ६०॥
_____________________________________________________
१ ग. ०त पिङ्गललोहिताक्षि।

[[763]]

[प्रपा॰ १० अनु॰ ६१--६२] कृष्णयजुर्वेदीयं तैत्तिरीयारण्यकम्।
विविष्टिशब्दाभिधेयं यद्ब्रह्म तदेव कारणोपाधिकं कषोत्कशब्दाभिधेयम्।
पुनरपिवह्निशरीरोपाधिविशिष्टमत्र पुरुषशब्दाभिधेयम्। तत्र पूर्वाभ्यां मन्त्राभ्यां निरुपाधिकं कारणोपाधिकं तद्ब्रह्म प्रार्थ्य शुद्धिहेतुत्वेनात्र सर्वकर्मनिष्पादकवह्निशरीरोपाधिकं प्रार्थ्यते। षुरुष पुरि वह्रिशरीरे शयान हे परमात्मान्नुत्तिष्ठौदासीन्यं परित्यज्य मदनुग्रहार्थमुद्युक्तो भव। संबुद्ध्यन्तपुरुषशब्दस्यैव हरितादीनि त्रीणि पदानि विशेषणानि। हे हरित प्रतिबन्धकहरणकुशल हे लोहित रक्तवर्ण हे पिङ्गलाक्षि पिङ्गलनयन देहि देहि पुनः पुनः शुद्धिं मे प्रयच्छ। ददापयिताऽऽचार्यमुखात्तत्त्वज्ञानस्यातिशयेन दापयिता भवेति शेषः। तस्य दापयितव्यस्य ज्ञानस्योत्पत्तये मे मदीयाश्चित्तवृत्तयः शुध्यन्ताम्। ज्योतिरित्यादि पूर्ववत्॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद षष्टितमोऽनुवाकः॥ ६०॥
________________________

### ६१ 
अथैकषष्टितमोऽनुवाकः।
________________________
एकादशं मन्त्रमाह---
ॐ *स्वाहेति, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्ये-
कषष्टितमोऽनुवाकः॥ ६१॥
ओं प्रणवप्रतिपाद्यं वस्तु भवामि तदर्थमिदं स्वाहुतमस्तु॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषद्येकषष्टितमोऽनुवाकः॥ ६१॥
________________________

### ६२ 
अथ द्विषष्टितमोऽनुवाकः।
________________________
ज्ञानप्रतिबन्धकमहापातकोपपातकपरिहारेण ज्ञानयोग्यतालक्षणां शुद्धिमुक्त्वा योग्यस्य पुरुषस्यापेक्षितेषु ज्ञानसाधनेषु संन्यासास्य निरतिशयोत्कर्षं वक्तुं सत्यादीन्येकादशोत्कृष्टसाधनानि प्रतियोगित्वेन वक्तव्यानि। तत्र प्रथमं साधनमुपन्यस्यति---
स॒त्यं परं॒ पर॑ ꣳ स॒त्य ꣳ स॒त्येन॒ न सु॑व॒र्गाल्लो॒काच्च्य॑वन्ते
______________________________________________________
* अनिश्चितस्वरकम्।
______________________________________________________
१ ग. झ. प्राप्त्यर्थं शु०। २ ग. ०त्यज म०। ३ ख. ग. ०तस्य।

[[764]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६२]
क॒दाच॒न स॒ता ꣳ हि स॒त्यं तस्मा॑त्स॒त्ये र॑मन्ते॒---, इति।

यद्वस्तु प्रमाणेन यथा दृष्टं तस्य तथैवाभिवदनं सत्यं तच्च परं ब्रह्म सत्यमबाध्यं तद्वद्यथार्थवचनमपि वाधरहितमिति व्यावहारिकबाधराहित्येनोत्कर्षं विवक्षित्वा दृष्टान्तेन परं सत्यमित्युक्तम्। सत्येन यावज्जीवं यथार्थकथनेन स्वर्गलोकात्कदाचिदपि न प्रच्यवन्ते। अनृतवादिनस्तु केनचित्पुण्येन स्वर्गं प्राप्याप्यनृतवदनदोषेण कर्मफलं संपूर्णतयाऽननुभूयैव स्वर्गात्प्रच्यवन्ते। किंच हि यस्मात्कारणात्सतां सन्मार्गवर्तिनामृष्यादीनां संबन्धि यथार्थवादित्वं तस्मात्कारणात्सतामिदमिति व्युत्पत्तिमाश्रित्य सत्यवादित्वमेव परमं मोक्षसाधनमिति केचिन्महान्तो वदन्तस्तस्मिन्नेव सत्ये रमन्ते क्रीडन्ति।
एकं मतमुक्त्वा द्वितीयं मतमाह---
तप॒ इति॒ तपो॒ नानश॑ना॒त्परं॒ यद्धि परं॒ तप॒स्तद्दु
र्ध॑र्ष॒ तद्दुरा॑धर्षं॒ तस्मा॒त्तप॑सि रमन्ते॒---, इति॥

तपः परं मोक्षसाधनमिति केषांचिन्मतम्। तीर्थयात्राजपहोमादीनि यद्यपि बहूनि तपांसि सन्ति तथाऽपि तेषु सर्वेष्वनशनादुपवासैकभक्तादिरूपादशनवर्जनात्परमुत्कृष्टं तपो नास्ति। यध्द्यनशनरूपं कृच्छ्रचान्द्रायणादिकं परं तपोऽस्ति तद्दुर्धर्षम धींषतुं सोढुमशक्तम्। अत एवाऽऽ समान्तात्सर्वेषां प्राणिनां तत्तपो दुर्धर्षं दुःशकमित्यनुभूयते। तस्मात्कारणात्केचन श्रद्धालवः कृच्छ्रचान्द्रायणादिके तपसि रमन्ते।
तृतीयं मतमाह-
द॒म इति॒ निय॑तं ब्रहमचा॒रिण॒स्तस्मा॒दृमे॑ रमन्ते॒ - ,इति ।
वाक्चक्षुरादीन्द्रियाणां बाह्यानां निषिद्धेभ्यो विषयेभ्यो निवृत्तिर्दमः, स एवोत्तमो मोक्षहेतुरिति मन्यमाना नैष्ठिकब्रह्मचारिणो नियतं सर्वदा वदन्ति । तस्मादृमे रमन्ते ।

चतुर्थं मतमाह--
शम॒ इत्यर॑ण्ये मु॒नय॒स्तस्मा॒च्छमे॑ रमन्ते________________________, इति।
अन्तःकरणस्य क्रोधादिदोषराहित्यं शमः, स एवोत्तमो मोक्षहेतुरित्यरण्ये वर्तमाना मुनयो वानप्रस्था मन्यन्ते। तस्मात्ते शमे रमन्ते।
______________________________________________________
* अत्र सकलादर्शपुस्तकेष्वनशनमित्येव पाठः। + मन्यमाना इत्यधिकम्। यद्वा मन्यमाना इति परित्यज्य वदन्तीत्यस्य स्थाने मन्यन्त इति पाठ्यम्।
______________________________________________________
१ ख. ०ष्टिका ब्र०।

[[765]]

[प्रपा॰ १० अनु॰ ६२] कृष्णयजुर्वेदीयं तैत्तिरीयारण्यकम्।
पञ्चमं मतमाह---
दा॒नमिति॒ सर्वा॑णि भू॒तानि॑ प्र॒श ꣳस॑न्ति
दा॒नान्नातिदु॒ष्करं॒ तस्मा॑द्दा॒ने र॑मन्ते________________________,इति।
गोहिरण्यादीनां स्वकीयानां शास्त्रोक्तवर्त्मना स्व(स्व)त्वपरित्यागपुरःसरं परस्वत्वापादनं दानं तदेवोत्तमं मोक्षसाधनं मत्वा सर्वे प्राणिनः प्रशंसन्ति। दानादतिशयितं दुष्करं नास्ति। धनरक्षणार्थं प्राणानपि परित्यजतां पुरुषाणामुपलम्भात्। तस्माद्गोभूम्यादिदाने रमन्ते।

षष्ठं मतमाह---
ध॒र्म इति॒ धर्मेण॒ सर्वमि॒दं परिगृ॑हीतं ध॒र्मा-
न्नाति॑दु॒श्चरं॒ तस्मा॑ध्द॒र्मे र॑मन्ते________________________, इति।
स्मृतिपुराणप्रतिपाद्यौ वापीकूपतडागादिनिर्माणरूपोऽत्र धर्मो विवक्षितः। स एवोत्तमो मोक्षहेतुरिति राजामात्यादयः प्रभवो मन्यन्ते। तडागादिरूपेण धर्मेण सर्वमिदं जगत्परिगृहीतम्। *सर्वेऽपि मनुष्यपश्वादयः स्नानपानादिना तुष्यन्ति। तादृशाद्धर्मादन्यदतिदुश्चरं नास्ति। तस्मात्कारणाद्धर्मे रमन्ते प्रभवः।

सप्तमं मतमाह________________________
प्र॒जन॒ इति॒ भूया॑ ꣳस॒स्तस्मा॒द्भूयु॑ष्ठाः प्रजा॑यन्ते॒
तस्मा॒द्भूयि॑ष्ठाः प्र॒जन॑ने रमन्ते॒________________________, इति॥
प्रजनः पुत्राद्युत्पादनं तस्यैवोत्तमसाधनत्वं भूयांसोऽतिबहवः प्राणिनो मन्यन्ते। धनिकैर्दरिद्रैः शिष्टैर्नष्टैः पण्डितैश्च सर्वैरपि पुत्रोत्पादनायातियेन *प्रयत्यमानत्वात्। तस्मादेकैकस्य पुरुषस्य भूयिष्ठा द्वित्राः पञ्चषा इत्येवं बहवोऽपत्यमानत्वात्। तस्मादेकैकस्य पुरुषस्य भूयिष्ठा द्वित्राः पञ्चषा इत्येवं बहवोऽपत्यविशेषा उत्पद्यन्ते। तस्मात्कारणाद्भूयिष्ठा अतिबहवः प्राणिनः प्रजोत्पादने रमन्ते।

अष्टमं मतमाह---
अग्नय॒ इत्या॑ह॒ तस्मा॑द॒ग्नय॒ आधा॑तव्याः---, इति॥
______________________________________________________
*अस्य यत इत्यादिः। + मोक्षं प्रतीत्यार्थिकः शेषः। * प्रयात्यमानत्वादिति पाठ्यम्। ह्रस्वपाठस्तु प्रामादिकः वाक्यस्यासाधुत्वापत्तेः। धनिकादीनां सर्वेषामित्यार्थिकोऽध्याहारः। तथा च येऽन्यान्प्रयोजयन्ति ते स्वयं कुर्वन्तीति किमु वक्तव्यम्। तेषां च पुत्राद्युत्पादनस्य मुख्यसाधनत्वग्रहाभावे स्वयं तद्यत्नं न कुर्युः परैश्च तं न कारयेयुः। तस्मात्पूर्वोक्तो ग्रहोऽस्त्येव तेषामित्याशयः। प्रयत्नस्याऽऽदृतत्वादिति वा पाठः कल्पनीयः। धनिकादिपदेषु षट्सु षष्ठ्यन्ततां प्रकल्प्य ख. पुस्तकस्थः प्रयतमानत्वादिति शोधितपाठ एव वा स्वीकार्यः।
_____________________________________________________
१ ग. ०स्वत्वोपा(त्पा)द०। २ ख. ०यत्न(त)मा०। ३ ग. ०ष्ठा भूरिशो द्वि०। झ. ०ष्ठा भूरिशः प०।

[[766]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६२]
अग्नयो गार्हपत्यादय उत्तमा मुक्तिहेतव इति कश्चिद्वेदार्थपर आह। तस्माद्गृहस्थैरग्नय आधातव्या भवन्ति।

नवमं मतमाह---
अग्निहो॒त्रमित्या॑ह तस्मा॑दग्निहो॒त्रे र॑मन्ते________________________, इति॥
आहितेष्वग्निषु सायं प्रातश्चानुष्ठेयो होमोऽग्निहोत्रं तदुत्तमं मोक्षसाधनमित्यपरः कश्चिद्वेदार्थपर आह। तस्मात्केचितग्निहोत्रे रमन्ते।
दशमं मतमाह---
य॒ज्ञ इति॑ य॒ज्ञेन॒ हि दे॒वा दिवं॑
ग॒तास्तस्मा॑द्य॒ज्ञे र॑मन्ते---,इति।
दर्शपूर्णंमासज्योतिष्टोमादिको यज्ञ उत्तमो मोक्षहेतुरित्यपरे वेदार्थपरा मन्यन्ते। यस्मादिदानीं वर्तमाना देवाः पूर्वानुष्ठितेन यज्ञेन दिवं गताः स्वर्गलोकं प्राप्ताः, तस्मात्कारणात्केचन वेदिका विद्वांसो यज्ञे रमन्ते।

एकादशं मतमाह---
मान॒समिति॑ वि॒द्वा ꣳस॒स्तस्मा॑द्विद्वा ꣳस॑ ए॒व मा॑न॒से र॑मन्ते________________________, इति
मनसैव निप्पाद्यमुपासनं मनसं तदेवोत्तमं साधनमिति विद्वांसः सगुणब्रह्मविदो मन्यन्ते। तस्मात्कारणात्केचन विद्वांसो वेदगतोपास्तिभागतात्पर्यविदो मानस एवोपासने रमन्ते।
द्वादशं मतमाह---
न्या॒स इति॑ ब्र॒ह्मा ब्र॒ह्मा हि प॒रः परो॑
हि ब्र॒ह्मा तानि॒ वा ए॒तान्यव॑राणि॒
तपा॑ ꣳ सि न्या॒स ए॒वात्य॑रेचय॒त्--, इति॥

पूर्वकाण्डोक्तानामग्निहोत्रादिकर्मणामारुणिजाबालाद्युपनिषदुक्तप्रकारेण परित्यागो न्यासः, स एवोत्तमो मोक्षहेतुरिति ब्रह्मा हिरण्यगर्भो मन्यते। स च ब्रह्मा परो हि परमात्मरूपो हि। नतु पूर्वोक्तमतानुसारिण इव जीवः। यद्यप्यसौ हिरण्यगर्भो देहधारी तथाऽपि परो हि परमात्मैव ब्रह्मा हिरण्यगर्भ इति वक्तुं शक्यते, तच्छिष्यत्वेन तत्समानज्ञानत्वात्। अत एव श्वेताश्वतरा आम-नन्ति---"यो ब्रह्माणं विदधाति पूर्वं यो वै वेदांश्च प्रहिणोति तस्मै " इति। यानि पूर्वोक्तसत्यादीनि मानसान्तानि तान्येतानि तपांसि भवन्त्येव तथाऽपि संन्यासमपेक्ष्यावराणि निकृष्टानि।
_____________________________________________________
१ ग. ०र्शपौर्ण०। २ ग. झ. ०गर्भोपा०। ३ ख. परा ꣳसि।

[[767]]

[प्रपा॰ १० अनु॰ ६२] कृष्णयजुर्वेदीयं तैत्तिरीयारण्यकम्।
संन्यास एक एव तानि सर्वाण्यत्यरेचयत्, अतिक्रान्तवान्। उत्तमत्वतारतम्यं तत्र विश्रान्तमित्यर्थः।

उत्तमुत्तमसाधनमुपसंहरति________________________
य ए॒वं वेदे॑त्युप॒निषत्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि द्विषष्टितमोऽनुवाकः॥ ६२॥
यः पुमानेवमुक्तप्रकारेण संन्यासस्यान्येभ्यः सर्वेभ्यः साधनेभ्य उत्तमत्वं वेद तस्य विदुष इत्युक्ता विद्योपनिषद्रहस्यभूता भवति॥

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि द्विषष्टितमोऽनुवाकः॥ ६२॥
________________________

### ६३ 
अथ त्रिषष्टितमोऽनुवाकः।
________________________
पूर्वोक्तं मोक्षसाधनसमूहमूपपादयितुमाख्यायिकामाह---
प्रा॒ज॒प॒त्यो हाऽऽरु॑णिः सुप॒र्णेयः॑ प्र॒जाप॑तिं पि॒तर॒मुप॑ससार॒ किं
भ॒गव॒न्तः प॑र॒मं व॑द॒न्तीति॒ तस्मै॒ प्रोवाच---, इति।

प्रजापतेः पुत्रः प्राजापत्यः, स चाऽऽरुणिनामकः। स एव सुपर्णाख्यायाः
*स्त्रिया अपत्यत्वात्सुपर्णेय इतियुच्यते। तादृशः पुरुषः स्वकीयं पितरं प्रजा-पतिमुपससार। उत्तमसाधनजिज्ञासयोपसन्नवान्। उपसद्य चैवं पप्रच्छ। हे प्रजापते भगवन्तः पूज्या महर्षयो मोक्षसाधनेषु किं साधनं परममुत्कृष्टं वदन्ति। एवं पृष्टः प्रजापतिस्तस्मा आरुणये प्रोवाच।

तदुक्तेषु साधनेषु प्रथमं दर्शयति---
स॒त्येन॑ वा॒युरावा॑ति स॒त्येना॑ऽऽदि॒त्यो रो॑चते दि॒वि सत्यं वा॒चः
प्र॑ति॒ष्ठा स॒त्ये स॒र्वं प्रति॑ष्ठित॒ तस्मा॑त्स॒त्यं प॑र॒मं वद॑न्ति॒---, इति।
योऽयं वायुरिदानीमन्तरिक्षे वाति सोऽयं पूर्वजन्मनि मनुष्यः सन्सत्यवादित्वं परिपाल्य तेन सत्येन वायुदेवतात्वं प्राप्येदानीं लोकानुग्रहायान्तरिक्षे वाति। तथैवाऽऽदित्योऽपि पूर्वजन्मानुष्ठितेन सत्येन दिवि रोचते द्युलोके प्रकाशते।यदेत- _____________________________________________________
*अत्र सकलादर्शपुस्तकेषु स्त्रियोऽपत्यत्वादिति पाठः। सतु लेखकप्रमादमात्रमूलक इति ज्ञेयम्।

[[768]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६३]
त्सत्यं तदेतद्वाचो वागिन्द्रियस्य प्रतिष्ठा स्थिरावस्थानम्। अनृतं तु वाचोक्तमपि परैर्निराक्रियत इति न वाचः प्रतिष्ठा। तथा सति लोके सत्ये भाषणे सर्वं प्रामाणिकव्यवहारजातं प्रतिष्ठितं तस्मात्कारणात्सत्यमेव परमं साधनमित्येवं केचिदनुष्ठातारो वदन्ति।

तत्राऽऽरुणेर्मुखविकासराहित्यलक्षणमपरितोषं दृष्ट्वा द्वितीयं साधनमाह--
तप॑सा दे॒वा दे॒वता॒मग्र॑ आय॒न्तप॒सर्ष॑यः॒ सुव॒रन्व॑विन्द॒-
न्तप॑सा स॒पत्ना॒न्प्रणु॑दा॒मारा॑ती॒स्तप॑सि स॒र्वं प्रति॑-
ष्ठितं॒ तस्मा॒त्तपः॑ पर॒मं वद॑न्ति॒---, इति।
इदानीं स्वर्गे वर्तमाना अग्नीन्द्रादयो देवा अग्ने पूर्वजन्मन्यनुष्ठितेनाशनपरित्यागरूपेण कृच्छ्रचान्द्रायणादितपसा देवतामायन्निदानींतनं देवतात्वं प्राप्ताः। तथा वसिष्ठादयो महर्षयः पूर्वानुष्ठितेन तपसा सुवरवन्वविन्दन्स्वर्गलोकमनुक्रमेण लब्धवन्तः। तथा वयमपीदानीमभिचाररूपेण तपसा सपत्नाञ्शत्रूनरातीरस्मादीयद्रव्यलाभविरोधिनः पुरुषानपि प्रणुदाम निराकुर्मः। अन्यदपि सर्वं फलजातं तपसि प्रतिष्ठितम्। तस्मादनशरूपं तपः परमं मोक्षसाधनमिति केचिद्वदन्ति।

अत्रापि पूर्ववदपरितोषं दृष्ट्वा तृतीयं साधनमाह---
दमे॑न दा॒न्ताः कि॒ल्बिष॑मवधू॒न्वन्ति॒ दमे॑न ब्रह्मचा॒-
रिणः॒ सुव॑रगच्छ॒न्दमो॑ भू॒तानां॑ दुरा॒धर्षं॒ द॒मे॑ स॒र्वं
प्रति॑ष्ठितं॒ तस्मा॒दृमः॑ पर॒मं मद॑न्ति॒---,इति।
दान्ता बाह्येन्द्रियनियमयुक्ताः पुरुषास्तेन दमेन स्वकीयं पापं विनाशयन्ति। तथा नैष्ठिकब्रह्मचारिणो दमेन स्वर्गमगच्छन्। स च दमो भूतानां प्राणिनां दुराधर्षमाधर्षितुं सर्वतः सोढुं दुःशकः। तस्मिंश्च दमे सर्वमपेक्षितं फलं प्रतिष्ठितम्। तस्मात्कारणाद्दमः परमं मुक्तिसाधनमिति केचिद्वदन्ति। अत्र सर्वत्र पूर्वसाधने परितोषराहित्यादुत्तरसाधनोक्तिर्द्रष्टव्या।

चतुर्थं साधनमाह---
शमे॑न शा॒न्ताः शि॒वमा॒चर॑न्ति॒ शमे॑न ना॒कं
मु॒नयो॒ऽन्ववि॑न्द॒ञ्च्छमो॑ भू॒तानां॑ दुरा॒धर्षं छमे॑
____________________________________________________
१ ख. सत्यभाषणोक्तं स०। २ झ. ०र्मः। तस्मिंस्तपसि सर्वमपेक्षितं फलं प्रति०। ३ ख. ०त्र पूर्वत्र सा०। ४ ख. म. शमे।

[[769]]

[प्रपा॰ १० अनु॰ ६३] कृष्णयजुर्वेदीयं तैत्तिरीयारण्यकम्।
स॒र्वं प्रति॑ष्ठितं॒ तस्मा॒च्छमः॑ पर॒मं वद॑न्ति________________________,इति
शान्ता अन्तःकरणक्रोधादिरहिताः पुरुषास्तेन शमेन शिवं मङ्गलं पुरुषार्थमाचरन्ति। नारदाद्या मनुयः शमेन स्वर्गमलभन्त। अन्यत्पुर्वववत्।
पञ्चमं साधनमाह---
दा॒नं य॒ज्ञानां॒ वरू॑थं॒ दक्षि॑णा लो॒के दा॒तार॑ ꣳ सर्वभू॒तान्यु॑पजी॒-
वन्ति॑ दानेनारा॑ती॒रपा॑नुदन्त दा॒नेन॑ द्विष॒न्तो मि॒त्रा भ॑वन्ति
दा॒ने स॒र्वं प्रति॑ष्ठितं॒ तस्मा॑द्दा॒नं प॑रमं वद॑न्ति---, इति।

गोहिरण्यादिदानं यज्ञानां संबन्धिनी दक्षिणा भवति, तस्माद्वरूथं श्रेष्ठम्। लोकेऽपि दातारं पुरुषं वेदशास्त्रविदो मूढाश्च सर्वेऽपि पुरुषा उपजीवन्ति। तथा योद्भॄणां भटानां धनदानेनारातीः शात्रूनपानुदन्त राजानो निराकृतवन्तः। ये तु प्रबल द्विषन्तस्तेऽपि दानेन तुष्टा मित्राणि भवन्ति। अन्यत्पूर्ववत्।
षष्ठं साधनमाह---
ध॒र्मो विश्व॑स्य॒ जग॑तः प्रति॒ष्ठा लो॒के धर्मिष्ठं॑
प्र॒जा उ॑पस॒र्पन्ति॑ ध॒र्मेण॑ पा॒पम॑प॒नुद॑ति ध॒र्मे
स॒र्वं प्रति॑ष्ठितं॒ तस्मा॑ध्द॒र्मं प॑रमं॒ वद॑न्ति---,इति।

तडागप्रपादिनिर्माणरूपो धर्मो विश्वस्य जगतः सर्वस्य प्राणिजातस्य प्रतिष्ठाऽऽश्रय इत्येतत्प्रसिद्धम्। तथा लोके धर्मिष्ठमतिशयेन धर्म वर्तमानं पुरुषं प्रजाः सर्वा उपसर्पन्ति धर्माधर्मनिर्णयार्थमुपगच्छन्ति। किंच प्रायश्चित्तरूपेण धर्मेण पापं विनाशयन्ति। अन्यत्पूर्ववत्।
सप्तमं साधनमाह---
प्र॒जन॑नं वै प्र॑ति॒ष्ठा लो॒के सा॒धु प्रजाया॑स्त॒न्तुं
त॑न्वा॒नः पि॑तृ॒णाम॑नृ॒णो भव॑ति॒ तदे॑व त॒स्या
अनृ॑णं॒ तस्मा॑त्प्र॒जन॑नं पर॒मं वद॑न्ति---, इति॥

प्रजननं पुत्रोत्पादनं यदस्ति तदेव गृहस्थानां प्रतिष्ठा पुत्रस्य गृहकृत्यनिर्वाहकत्वात्। "सोऽयं मनुष्यलोकः पुत्रेणैव जय्यो नान्येन कर्मणा " इति श्रुतेः। किंच प्रजायाः पुत्रपौत्रादिरूपायास्तन्तुं परम्परां साधु तन्वानः शास्त्रीयमार्गो यथा भवति
______________________________________________________
१ ख. ग. मित्रा। २ ग. ०दन्ति ध०। ३ झ. पितॄणा०। ४ ग. तस्य। झ, तस्यानृ०।
९७

[[770]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६३
तथा विस्तारयन्पितृणां मृतानां पितृपितामहादीनामनृणो भवति तदीयमृणं पुत्रिणा प्रत्यर्पितं भवति। यत्प्रजननं तदेव तस्य पुत्रिण ऋणापाकरणहेतुः। अन्यत्पूर्ववत्।

अष्टमं साधनमाह---
अ॒ग्नयो॒ वै त्रयी॑वि॒द्या दे॑व॒यानः॒ पन्था॑ गार्हपत्य
ऋक्पृ॑थि॒वी र॑थंत॒रम॑न्वाहार्य॒पच॑नं॒ यजु॑र॒न्त-
रि॑क्षं वामदे॒व्यमा॑हव॒नीयः॒ साम॑ सुव॒र्गो
लो॒को बृ॒हत्तस्मा॑द॒ग्नीन्प॑र॒मं वद॑न्ति________________________, इति।
गार्हपत्यो दक्षिणाग्निराहवनीय इति येऽग्नयः सन्ति त एव त्रयीविद्या वेदत्रयात्मकः वेदत्रयोक्तकर्मसाधनत्वाद्वेदविहितत्वाच्च देवयानो यागद्वारेण देवत्वप्रापको मार्गश्च। किंच तेषामग्नीनां मध्ये गार्हपत्योऽग्निर्ऋग्वेदात्मकः पृथिवीलोकस्वरूपो रथंतरसामात्मकश्चेति प्रशस्यते। अन्वाहार्यपचानो दक्षिणाग्नियजुर्वेदान्तरिक्षलोकवामदेव्यसामात्माकः। आहवनीयाग्नीस्तु सामवेदस्वर्गलोकबृहत्सामात्मकः। अन्यत्पूर्ववत्।

नवमं साधनमाह---
अग्निहो॒त्र ꣳ सा॑यं प्रा॒तर्गृ॒हाणां॒ निष्कृ॑तिः॒ स्वि॑ष्ट ꣳ
सुहु॒तं य॑ज्ञक्रतू॒नां प्राय॑ण ꣳ सुव॒र्गस्य॑ लो॒कस्य॒
ज्योति॒स्तस्मा॑दग्निहो॒त्रं प॑र॒मं वद॑न्ति________________________,इति।
सायं प्रातश्चानुष्ठितमग्निहोत्रं गृहाणां निष्कृतिः क्रयसाधनं मूल्यम्, अग्निहोत्राभावे क्षुधितोऽग्निर्गृहान्दहेत्। किंचाग्निहोत्रं स्विष्टं शोभनयागरूपं सुहुतं सोभनहोमरूपम्। देवतामुद्दिश्य द्रव्यत्यागो यागः। तस्य द्रव्यस्याग्नौ प्रक्षेपो होमः। किंचैतद्यज्ञक्रतूनां प्रायणं प्रारम्भः। अग्न्याधेयमग्निहोत्रं दर्शपूर्णमासावाग्रयणं चातुर्मास्यानि निरूढपशुबन्धः सौत्रा-मणीति सप्त हविर्यज्ञाः। क्रतुशब्दो यूपवत्सु सोमयागेषु रूढः। अग्निष्टोमोऽत्यग्निष्ठोम उक्थ्यः षोडशी वाजपेयोऽतिरात्रोऽप्तोर्यामश्चेति सप्त सोमसंस्थाः क्रतवः। तेषां सर्वेषां यज्ञक्रतूनां प्रारम्भकमग्निहोत्रम्। अत एव स्वर्गस्य सलोकस्य ज्योतिः प्रकाशकम्। अन्यत्पूर्ववत्।

दशमं साधनमाह---
य॒ज्ञ इति॑ य॒ज्ञेन॒ हि दे॒वा दिवं॑ ग॒ता य॒ज्ञेनासु॑रा॒-
नपा॑नुदन्त य॒ज्ञेन॑ द्विष॒न्तो मि॒त्रा भ॑वन्ति य॒ज्ञे
_____________________________________________________
१ ग. झ. ०न्पितॄणां। २ ख. ग. ०चनो य०। ३ ग. झ. ०र्शपौर्ण०।

[[771]]

[प्रपा॰ १० अनु॰ ६३] कृष्णयजुर्वेदीयं तैत्तिरीयारण्यकम्।
स॒र्वं प्रति॑ष्ठितं॒ तस्मा॑द्य॒ज्ञं प॑र॒मं वद॑न्ति________________________, इति।
यज्ञ उत्तमं साधनमिति केचिदाहुः। यज्ञो हि देवानां प्रियः। ते हे देवाः पूर्वानुष्ठितेन यज्ञेन स्वर्गं प्राप्ताः। किंच यज्ञेनैव तदा तदा असुरान्विनाशितवन्तः। किंच सर्वकामप्राप्तिसाधनेन ज्योतिष्टोमेन द्वेषशान्तिकामस्य पूर्वं द्वेषं कुर्वन्तोऽपि। शत्रवो मित्र [मित्राणि] भवन्ति। अन्यत्पूर्ववत्।

एकादशं साधनमाह---
मान॒सं वै प्रा॑जाप॒त्यं प॒वित्रं॑ मान॒सेन॒ मन॑सा सा॒धु
प॑श्यति मान॒सा ऋष॑यः प्र॒जा अ॑सृजन्त मान॒से
स॒र्वं प्रति॑ष्ठितं॒ तस्मा॑न्मान॒सं प॑र॒मं वद॑न्ति---,इति।
मनसा निष्पाद्यं मानसमुपासनं यदस्ति तदेव प्राजापत्यं प्रजापतिपदप्राप्तिसाधनम्, अत एव पवित्रं चित्तशुद्धिकारणम्। मानसेनोपासनेन युक्तं मनोऽन्तःकरणं यदस्ति तेनैकाग्रेण मनसा साधु पश्यति, अतीतानागतव्यवहितादिवस्तुजातं योगी सम्यक्साक्षात्करोति। एतच्च योगशास्त्रे पतञ्जलिना बहिधा प्रपञ्चितम्। मानसा एकाग्रमनोयुक्ता विश्वामित्रादय ऋषयः स्वसंकल्पमात्रेण वह्वीः प्रजा असृजन्त। अन्यत्पूर्ववत्।
द्वादशं साधनमाह---
न्या॒स इ॒त्याहु॑र्मनी॒षिणो ब्र॒ह्माण॑म्---,इति।
न्यास इत्युक्तो यो मोक्षहेतुः, तं ब्रह्माणं हिरण्यगर्भरूपं मनीषिणो बुद्धिमन्तो महर्षयः स्मृतिकर्तार आहुः। तथा च "संन्यासाद्ब्रह्मणः स्थानम् " इति स्मर्यते। हिरण्यगर्भप्राप्तेरङ्गसाधनत्वात्तद्रूपत्वम्।

तमेव संन्यासं स्तोतुं तत्प्राप्यस्य हिरण्यगर्भस्य स्वरूपं प्रपञ्चयति________________________
ब्र॒ह्मा विश्वः॑ कत॒मः स्व॑यंभूः प्र॒जाप॑तिः संवत्स॒र इति॑---,इति।
यो ब्रह्मा हिरण्यर्भः सोऽयं विश्वः सर्वजगदात्माकः। कतमोऽतिशयेन सुखस्वरूपः। स्वयंभूरुत्पादकामाभ्यां मातापितृभ्यां विना स्वयमेवोत्पन्नः। प्रजापतिः प्रजानां पालकः। संवत्सरः कालात्मकः। इतिशब्दः प्रदर्शनार्थः। इत्यादिसर्वस्वरूपत्वमुन्नेयमित्यर्थः।

पुनरपि संन्यासस्तुतये हिरण्यगर्भावयवस्य संवत्सरस्य माहात्म्यं दर्श-
यति--
संवत्स॒रो॑ऽसावा॑दि॒त्यो य ए॒ष आ॑दित्ये
_____________________________________________________
१ ख. झ. संन्यास। २ ग. स्वयंभुः। ३ ख. ग. ०यंभुरु०।

[[772]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६३]
पुरु॑षः॒ स प॑रमे॒ष्ठी ब्रह्मा॒ऽऽत्मा________________________,इति।
योऽयं संवत्सरः काल उक्तः सोऽसावादित्यस्वरूप एव। आदित्यगत्यभ्यासेन निष्पादितत्वात्। य एष तस्मान्नादित्यमण्डले पुरुषः स एव परमेष्ठी हिरण्यगर्भरूपः, आदित्यमण्डलद्वारेण हिरण्यगर्भस्य प्राप्यत्वात्। स च परमेष्ठी ब्रह्म सर्वजगत्कारणं वस्तु। तथैवाऽऽत्मा सर्वेषां प्रत्यगात्मभूतः।

एवमादित्यादिद्वारा संवत्सरं प्रशस्य तमादित्यमण्डलद्वारहेण सर्वव्यवहारेहेतुया प्रशंसति---
याभि॑रादि॒त्यस्तप॑ति र॒श्मिभि॒स्ताभिः॑ प॒र्जन्यो॑ वर्षति प॒र्जन्ये॑-
नौषधिवनस्प॒तयः॒ प्रजा॑यन्त ओषधिवनस्प॒तिभि॒रन्नं॑ भव॒त्यन्ने॑न
प्रा॒णाः प्रा॒णैर्बलं॒ बले॑न॒ तप॒स्तप॑सा श्र॒द्धा श्र॒द्धया॑ मे॒धा मेधया॑
म॒नीषा म॑नी॒षया॒ मनो॒ मन॑सा॒ शान्तिः॒ शान्त्या॑ चि॒त्तं चि॒त्तेन॒
स्मृति॒ ꣳ स्मृत्या॒ स्मार ꣳ स्मारे॑ण वि॒ज्ञानं॑ वि॒ज्ञाने॑ना॒ऽऽत्मानं॑
वेदयति॒ तस्मा॑द॒न्नं दद॒न्त्सर्वा॑ण्ये॒तानि॑ ददा॒त्यन्ना॑त्प्रा॒णा भ॑वन्ति
भू॒तानां॑ प्रा॒णैर्मनो॒ मन॑सश्च वि॒ज्ञानं॑ वि॒ज्ञाना॑दान॒न्दो ब्र॑ह्म यो॒निः---, इति।
अयमादित्यो याभिरुष्णस्वरूपाभी रश्मिभिस्तपति प्रभूतं संतापं करोति. ताभिस्तीव्ररश्मिभिर्भूमिगतं जलमादाय पर्जन्यो भूत्वा वर्षति। तेन च पर्जन्येन वृष्टिजनकेन व्रीह्याद्या ओषधयोऽश्वत्थपनसाद्या वनस्पतयश्च प्रकर्षेणोत्पद्यन्ते। ओषधिभिर्वनस्पतिभिश्च भोज्यमन्नं संपद्यते। तेन चान्नेन प्राणाः पोषिता भवन्ति। तैश्च पुष्टैः प्राणैः शरीरे बलं संपद्यते। तेन बलेन कृच्छ्रचान्द्रायणादिरूपं तपः संपद्यते। तेन च तपसा शुद्धचित्तस्य तत्त्वज्ञानविषया श्रद्धा जायते। तया च श्रद्धया पुरुषस्यैकाग्रचित्तस्य मेधा गुरूपदिष्टग्रन्थतदर्थधारणशक्तिरुपजायते। तया च मेधया मनीषा तत्त्वविषया बुद्धिरुत्पद्यते। तया च मनीषया मनो निरन्तरं तत्त्वविषयं मननमुपजायते। तेन च मनसा मननेन कामक्रोधादिविषयस्यावसराभावाच्छान्तिरुपजायते। तया च शान्त्या विक्षेपरहितस्य चित्तं चेतनं तत्त्वविषयं प्रमाणजनितं ज्ञानमुपजायते। तेन च चित्तेन ज्ञानेन निद्रादिव्यवहारव्यवधानेऽपि तत्त्वविषयां स्मृतिं प्राप्नोति। तया च निद्राद्यनन्तरभाविन्या स्मृत्या स्मारं निरन्तर-
_____________________________________________________
* अभ्यास आवृत्तिः।
_____________________________________________________
१ झ. ०दत्सर्वा०। २ ख. ०रूपर०। ३ ग. झ. संपाद्यते। ४ ख. ०या श्र०। ५ ग. ०या युक्तस्यै०। ६ ग. ०रणाश०। ७ झ. त त्वविदुषी। ८ ख. ०न क्रो ०। ९ ख. ०न्तरं स्म०।

[[773]]

[प्रपा॰ १० अनु॰ ६३] कृष्णयजुर्वेदीयं तैत्तिरीयारण्यकम्।

स्मरणं प्राप्नोति। तेन च स्मारेण विज्ञानं विजातीप्रत्ययव्यवधानराहित्येन विशिष्टं संततं ज्ञानं प्राप्नोति। ते च विज्ञानेन संततेनाऽऽत्मानं वेदयति परमात्मानं सर्वदाऽनुभवति। यस्मादन्नस्योक्तप्राणबलादिपरम्परया परमात्मानुभवहेतुत्वं तस्मादीदृशमन्नं ददन्पुरुषः सर्वाण्येतानि प्राणादीन्यात्मानुभवन्ति वस्तूनि ददाति। अन्नदानस्य सर्वदानरूपत्वं विस्पष्टयितुमुक्तमेवार्थं पुनरप्यन्नात्प्राणा भवन्तीत्यादिवाक्येन संक्षिप्योपन्यस्यते। प्राणादि-
परम्परयोत्पन्नाद्विज्ञानादानन्दः परमान्दरूपो भूत्वा ब्रह्म वेदान्तप्रतिपाद्यं योनिर्जगत्कारणम्। यद्वा ब्रह्मणो वेदस्य योनिः कारणं तादृग्रूपं स्वयं भवति।
यथोक्तं संन्यासमेव स्तोतुं तेन संन्यासेन प्राप्ततत्त्वज्ञानं पुरुषं प्रशंसति---
स वा ए॒ष पुरु॑षः पञ्च॒धा प॑ञ्चा॒त्मा येन॒ सर्व॑मि॒दं प्रोतं॑
पृथि॒वी चा॒न्तरि॑क्षं च॒ द्यौश्च॒ दिशश्चावान्तरदि॒शाश्च॒ स वै
सर्व॑मि॒दं जग॒त्स स॒ भूत॑ ꣳ स भ॒व्यं जि॑ज्ञासक्लृ॒प्त ऋ॒॑तजा
रयि॑ष्ठाः श्र॒द्धा स॒त्यो *मह॑स्वान्तमसो॒परि॑ष्टा॒त्________________________,इति।

यः पुरुषः संन्यासपुरःसरं तत्त्वज्ञानं संपादयति स एवैष पुरुषः सर्वात्मकः सन्पञ्चकं पञ्चभिः प्रकारैः पञ्चात्मा पञ्चविधवस्तुस्वरूपो भवति। शब्दस्पर्शादिकं गुणपञ्चकं पृथिव्यादिकं भूतपञ्चकं चक्षुःश्रोत्रादिकं ज्ञानेन्द्रियपञ्चकं वाक्पाण्यादिकं कर्मेन्द्रियपञ्चकं प्राणापानादिकं वायुपञ्चकमेतावतां वस्तूनां स्वरूपभूत इत्यर्थः। यद्वा पञ्चभिरात्मभिर्युक्तः पञ्चधा वर्तते।
तथा च पुराणेऽभिहितम्---
"भूतात्मा चेन्द्रियात्मा च प्रधानात्मा तथा भवान्।
आत्मा च परमात्मा च त्वमेकः पञ्चधा स्थितः " इति॥

येन ब्रह्मस्वरूपेण पुरुषेण सर्वमिदं जगत्सूत्रे मणिगणा एव प्रोतं प्रकर्षेण स्यूतं व्याप्तमित्यर्थः। तदेव सर्वं पृथिवी चेत्यादिना प्रपञ्च्यते। स एव पृथिव्यादिवस्तुव्यापी पुरुषः सर्वमिदं वर्तमानं जगत्, तत्त्वदृष्टया व्यतिरेकेणाभावात्। तथा भूतमतीतं च जगत्स एव। भव्यं भविष्यदपि जगत्स एव। ननु तत्त्ववित्पुरुषो मूढवद्धस्तपादादियुक्तदेहरूप एव दृश्यते, न तु सर्वजगत्स्वरूप इति चेत्। मैवम्। यतोऽयं जिज्ञासक्लृप्तो जिज्ञासया वेदान्तविचारेण सर्वात्मकतया निश्चितो भवति। ऋतजा ऋतेन सत्येन प्रामाणिकेन ज्ञानेन सर्वात्मा जातः, जिज्ञासाकाले भ्रान्तिज्ञानरूपेषु पूर्व-
______________________________________________________
* ग. पुस्तके महस्वांस्तमसो वरिष्ठादिति पाठः।
_____________________________________________________
१ ग. ०दत्पुरु०। २ झ. ०दिशश्च। ३ झ. ०ष्ट्या तव्द्यति०।

[[774]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६३]
पक्षेषु निराकृतेषु प्रामाणिकेन सिद्धान्तज्ञानेन तादृशो जातो भवति। स च रयिष्ठा रयिर्धनं गुरूपदेशस्तत्रैव तिष्ठति। न तूपदेशरहितानां प्रतीयत इत्यर्थः। ईदृशस्वरूपविज्ञानस्य श्रद्धया लभ्यत्वादसौ श्रद्धारूपः। "श्रद्धावाँल्लभते ज्ञानम् " इति स्मृतेः। सत्यमबाध्यं यद्ब्रह्म तत्स्वरूपत्वादयं सत्यः। महस्वांस्तेजस्वान्स्वयंप्रकाश इत्यर्थः। अत एव तमसा संसारकारणेनाज्ञानेन वियुक्तत्वादुपरिष्टाद्वर्तते।

इत्थं संन्यासपूर्वकज्ञानयुक्तं पुरुषं प्रशस्य ज्ञानफलं दर्शयति-----
ज्ञात्वा॑ तमे॒वं मन॑सा हृ॒दा च॒ भूयो॑
न मृ॒त्युमुप॑याहि वि॒द्वान्---,इति।
हे आरुणे त्वं तं परमात्मानं हृदा त्द्दत्पुण्डरीकनियमितत्वाद्धदयरूपेण मनसैवं पूर्वोक्तसंन्यासरूपसाधनप्रकारेण ज्ञात्वा विद्वांस्तेन ज्ञानेन युक्तः सन्भूयः पुनर्मृत्युं नोपयाहि मा प्राप्नुहि। ज्ञानिनो वर्तमानदेहपाते सति जन्माभावात्पुनर्मृत्युर्नास्तीत्यर्थः।

बहुधा प्रशस्तं संन्यासमुपसंहरति---
तस्मा॑न्न्या॒समे॒षां तप॑सामतिरिक्त॒माहु: — इति
यस्मात्परमपुरुषार्थस्यान्तरङ्गं साधनं तस्मादेषां सत्यादीनां तपसां मध्ये संन्यासमतिरिक्तमत्युत्कृष्टं साधनं मनीषिण आहुः।

संन्यासादूर्ध्वं प्रणवेनाऽऽत्मनि समाधिर्विधेयः। तस्मिन्समाधौ विघ्नपरिहारार्थमादावन्तर्यामिणः सर्वकारणत्वेन स्तुतिं दर्शयति---
वसुर॒ण्वो॑ वि॒भूर॑सि प्रा॒णे त्वमसि॑ संधा॒ता ब्रह्म॑-
न्त्वमसि॑ विश्व॒सृत्तेजो॒दास्त्वम॑स्य॒ग्ने र॑सि वर्चो॒दा-
स्त्वम॑सि॒ सूर्य॑स्य द्युम्नो॒दास्त्वम॑सि च॒न्द्रम॑स उप-
या॒मगृ॑हीतोऽसि ब्र॒ह्मणे॑ त्वा॒ महसे॒---,इति।

हे ब्रह्मन्नन्तर्यामिन्वसुरण्वो वसुनो वस्तुतत्त्वस्य रण्वो रणिता कथयिताऽ-
स्मदनुग्रहार्थमुपदेष्टाऽसि। तथा विभूर्हिरण्यगर्भविराडादिविधरूपेणोत्पन्नोसि प्राणे वायुरूपे जी वात्मानः संधाता संयोजयिता त्वमसि। विश्वं सरति प्राप्नोतीति विश्वसृत्सर्वजगव्द्यापी त्वमसि। भूलोकवर्तिनोऽग्नेस्तेजोदाः प्रकाशप्रदस्त्वमसि। द्युलोकवर्तिनः
___________________________________________________
१ ख. ०नेनेद्द०। २ ग. ०शो भ०। ३ झ. ०ति। तदुप०। ४ झ. ०नां तथा न प्र०। ५ ग. श्रुतेः। ६ ग. ०काशत इ०। ७ झ. ०रीकेण नि०। ८ झ. ०श्वसृक्तेजो०। ९ ख. ०स्यग्निर०। १० झ. ०ग्नेर्वर्चो०। ११ ख. जीवात्मभिः। १२ झ. ०श्वसृक्सर्व०।

[[775]]

[प्रपा॰ १० अनु॰ ६३] कृष्णयजुर्वेदीयं तैत्तिरीयारण्यकम्।
सूर्यस्य वर्चोदाः प्रकाशप्रदस्त्वमसि। तथा चन्द्रमसो द्युम्नोदाः प्रकाशरूपधनप्रदस्त्वमसि। तथा यागेषु सोमरूपः सन्नुपयामेन पार्थिवेन मृन्मयदारुमयपात्रेण गृहीतोऽसि। उपयामशब्दस्य पूथिवीपरत्वं षष्टकाण्डे मन्त्रव्याख्याने समाम्नातम्---"उपयामगृहीतोऽसीत्याहेयं वा उपयामः " इति। उक्तप्रकारं सर्वकर्तारमन्तर्यामिणं त्वा महसे ब्रह्मणे चैतन्यज्योतिःस्वरूपब्रह्मतत्त्वाभिव्यक्त्यर्थं भजामीति शेषः।

अनेन प्रकारेणान्तर्यामिणं स्तुत्वा परिहृतविघ्नस्य संन्यासिनः समाधिं विधत्ते----
ओमित्या॒त्मानं॑ युञ्जीत॒---,इति।
त्रिमात्रं प्रणवमुच्चारयन्सर्ववेदान्तेषु निर्णीतं परमात्मानं स्वरूपत्वेन चित्ते समादध्यात्।

समाधिसाधनर्मोकारं प्रशंसति---
एतद्वै म॑होप॒निष॑दं दे॒वानां॒ गुह्य॒म्---,इति

यत्प्रणवस्वरूपमस्त्येतदेव महोपनिषदं महत्यो बह्व्य उपनिषदः प्रतिपा-
दिका यस्य परमात्मवाचकस्य प्रणवरूपस्य तन्महोपनिषदम्। अकारान्तत्वं छान्दसम्। "सर्वे वेदा यत्पदमामन्ति तत्ते पदं संग्रहेन ब्रवीम्योमित्येतत् " इति प्रणवस्य सर्वोपनिषत्प्रतिपाद्यत्वं कठवल्लीषु श्रुतम्। तच्च प्रणवरूपं निर्गुणतत्त्वप्रतिपादकं देवानामिन्द्रादीनां गुह्यं गोप्यम्। ते हि शमदमाद्यधिकारसंपत्तिरहिताय प्रणवं नोपदिशन्ति।

यथोक्तप्रणवसमाधिजनितस्य तत्त्ववेदनस्य फलं दर्शयति----
य ए॒वं वेद॑ ब्र॒ह्मणो महि॒मान॑मा-
प्नोति॒ तस्मा॑द्ब्र॒ह्मणो॑ महि॒मान॑म्---, इति।
यः पुमान्संन्यासादूर्ध्वं प्रणवेन ब्रह्मतत्त्वसमाधिं कुर्वन्नेवं वेदान्तमहा-
वाक्योक्तप्रकारेण वेद ब्रह्मतत्त्वं जानाति, असौ ज्ञानी स्वस्मिन्नविद्याकल्पितं जीवत्वापादकं परिच्छेदमपहाय देशकालवस्तुपरिच्छेदशून्यस्य ब्रह्मणो महिमानं महत्त्वमाप्नोति। तत्त्ववेदनेन जीवत्वभ्रमो निवर्तते ब्रह्मत्वस्वभाव आविर्भवति ततो जीवन्मुक्तो भवतीत्यर्थः। तस्य जीवन्मुक्तस्य प्रारब्धभोगक्षयेण देहपाते सति तस्मात्कृस्नाविद्यानिवर्तकाद्वेदनादविद्यातत्कार्यवासनालेशरहितस्य मुख्यस्य ब्रह्मणो महिमानं प्राप्नोति। विदेहमुक्तिर्भवतीत्यर्थः।
_____________________________________________________
१ ख. ०न मृन्मयेन मृ०। २ ख. ०णं च स्तु०। ३ ख. ०मात्रप्र०। ४ ग. झ. चिद्रूपत्वेन। ५ झ. ०त्। शमादिसा०। ६ ग. ०त्वकृतभ्र०। ७ ख. ग. ०र्यतद्वास०।

[[776]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६३]
संन्यासपुरःसरां तत्त्वविद्यामुपसंहरति---
इत्युप॒निषत्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि त्रिषष्टितमोऽनुवाकः॥ ६३॥

इत्येवमतीतेन ग्रन्थेन प्रोक्ता येयं विद्या सेयमुपनिषद्रहस्यविद्या।
अथ मीमांसा। तत्र संन्यासरूपस्य चतुर्थाश्रमस्य सद्भावस्तृतीयाध्यायस्य चतुर्थपादे चिन्तित: —
"नास्त्यूर्ध्वरेताः किंवाऽस्ति नास्त्यसावविधानतः।
वीरघातो विधेः क्लृप्तावन्धपङ्ग्वादिगा स्मृतिः॥
अस्त्यपूर्वविधेः क्लृप्तेर्वीरहाऽनग्निको गृही।
अन्धादेः पृथगुक्तत्वात्स्वस्थानां श्रूयते विधिः॥

पूर्वाधिकरणे स्वतन्त्रमात्मविज्ञानं कर्मनैरपेक्ष्येण पुरुषार्थसाधनमित्युक्तम्। तस्य चाऽऽत्मज्ञानस्योर्ध्वरेतःस्वाश्रमेषु सुलभत्वादाश्रमसद्भावश्चिन्त्यते। तत्र नास्त्यूर्ध्वरेता इति प्राप्तम्। कुतः विध्यभावात्। त्रयो धर्मस्कन्धा यज्ञोऽध्ययनं दानमिति प्रथमस्तप एव द्वितीयो ब्रह्मचार्याचार्यकुलवासी तृतीय इत्यत्र यज्ञाद्युपलक्षितगार्हस्थ्यस्य तपःशब्दलक्षितवानप्रस्थत्वास्य नैष्ठिकब्रह्मचर्यस्य च परामर्शमात्रं गम्यते, न तु विधिरुप-
लभ्यते। न चापूर्वार्थत्वेन विधिः कल्पयितुं शक्यः। "वीरहा वा एष देवानां योऽग्निमुद्वासयते " इत्यग्न्युद्वासनलक्षणस्य गार्हस्थ्यपरित्यागस्य निन्दितत्वात्। चत्वार आश्रमा इति स्मृतिस्तु गार्हस्थ्यकर्मानधिकृतान्धपङ्ग्वादिविषया भविष्यति। न ह्यन्धस्याऽऽज्यावेक्षणत्वोपेते कर्मण्यधिकारोऽस्ति। नापि पङ्गोर्विष्मुक्रमाणाद्युपेते कर्मण्यधिकारः। तस्माच्चक्षुरादिपाटवयुक्ताऽऽत्माज्ञानोपयुक्त ऊर्ध्वरेता आश्रमो नास्तीति प्राप्ते ब्रूमः। अस्त्यूर्ध्वरेता आश्रमः। विध्यश्रवणेऽप्यपूर्वार्थत्वेन कल्पयितुं शक्यत्वात्। न च वीरघातदोषः। उत्सन्नाग्निकगृहिविषयत्वाद्वीरहत्यायाः। यत्त्वन्धादिविषयत्वं स्मृतेरुक्तं तदसत्। "अथ पुनरव्रती वा व्रती वा स्नातको वाऽस्नातको वोत्सन्नाग्निरनग्निको वा यदहरेव विरजेत्तदहरेव प्रव्रजेत् " इति विरक्तानां गार्हस्थ्यानधिकृतानां पृथक्संन्यासविधानात्। न च चक्षुरादिपाटववतामाश्रमान्तरविध्यभावः। जाबालश्रुतौ प्रत्यक्षविध्युपलम्भात् "ब्रह्मचर्यं समाप्य गृही भवेद्गृहाद्वनी भूत्वा प्रव्रजेत् " इति। तस्मादस्त्याश्रमान्तरम् "।
_____________________________________________________
१ ग. ०त्र न्या०। २ ग. झ. ०घातौ वि०। ३ ग. झ. ०न्त्रवि०। ४ ग. झ. ०न क०। ५ ख. ०ति। तर्ह्याज्या०। ६ ख. ०रो नास्ति। ७ ग. झ. ०घातादिदो०। ८ ग. ०ग्निवि०। झ. ०ग्निहोत्रवि०। ९ झ. वा स्रा०।

[[777]]

[प्रपा॰ १० अनु॰ ६३] कृष्णयजुर्वेदीयं तैत्तिरीयारण्यकम्।
तत्रैवान्यच्चिन्तितम्---
"लोककाम्याश्रमी ब्रह्मनिष्ठामर्हति वा नवा।
यथावकाशं ब्रह्मैव ज्ञातुमर्हत्यवारणात्॥
अनन्यचित्तता ब्रह्मनिष्ठाऽसौ कर्मठे कथम्।
कर्मत्यागी ततो ब्रह्मनिष्ठामर्हति नेतरः "॥

त्रयो धर्मस्कन्धा इत्यत्राऽऽश्रमानधिकृत्य सर्व एते पुण्यलोका भवन्ती-त्याश्रमानुष्ठायिनां पुण्यलोकफलमभिधाय ब्रह्मसंस्थोऽमृतत्वमेतीति मोक्षसाधनत्वेन ब्रह्मनिष्ठा प्रतिपाद्यते। सेयं ब्रह्मनिष्ठा पुण्यलोककामिन आश्रमिणोऽपि संभाव्यते। आश्रमकर्माण्यनुष्ठाय यथावकाशं ब्रह्मनिष्ठायाः कर्तुं शक्यत्वात्। नहि लोककामी प्राप्ते ब्रह्म न जानीयादिति निषेधोऽस्ति। तस्मादस्ति सर्वस्याप्याश्रमिणो ब्रह्मनिष्ठेति प्राप्ते ब्रूमः। ब्रह्मनिष्ठा नाम सर्वव्यापारपरित्यागे सत्यनन्यचित्ततया ब्रह्मणि परिसमाप्तिः। न चासौ कर्मशूरे संभवति। कर्मानुष्ठानत्यागयोः परस्परविरोधात्। तस्मात्कर्मत्यागिन एव ब्रह्मनिष्ठेति स्थितम्। अस्मिन्नर्थे श्रुतिस्मृतिवाक्यानि संक्षिप्य प्रदर्श्यन्ते---
"त्याग एव हि सर्वेषां मोक्षसाधनमुत्तमम्।
त्यजतैव हि तज्ज्ञेयं त्यक्तुः प्रत्यक्परं पजम्॥
मुक्तेश्च बिभ्यतो देवा मोहेनापिदधुर्नराम्।
ततस्ते कर्मसूद्युक्ताः प्रवर्तन्तेऽविचक्षणाः॥
अथः संन्यस्य सर्वाणि कर्माण्यात्मावबोधतः।
हत्वाऽविद्यां धियैवयात्तद्विप्णोः परमं पदम् "॥

इति भाल्लविशाखायामामनन्ति।
"सशिखं वपनं कृत्वा बहिः सूत्रं त्यजेद्बुधः।
यदक्षरं परं ब्रह्म तत्सूत्रमिति धारयेत्।
ज्ञानशिखिनो ज्ञाननिष्ठा ज्ञानयज्ञोपवीतिनः।
ज्ञानमेव परं तेषां पवित्रं ज्ञानमुच्यते॥
अग्नेरिव शिखा नान्या यस्य ज्ञानमयी शिखा।
स शिखीत्युच्यते विद्वान्नेतरे केशधारिणः " [ब्रह्मोप॰ ]
इत्याथर्वणिका आमनन्ति।
"कुटुम्बपुत्रदारांश्च वेदाङ्गानि च सर्वशः।
यज्ञं यज्ञोपवीतं च त्यक्त्वा गूढश्चरेन्मुनिः "॥
____________________________________________________
१ ग. कर्मठे। २ ग. झ. ०टम्बं पु०।

[[778]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६३]
इति बाष्कलशाखायामामन्ति। * सशिखान्केशान्निराकृत्य विसृज्य यज्ञोपवीतं भूः स्वाहेत्यप्सु जुहुयात्।

"त्रिदण्डं कुण्डिकां शिक्यं त्रिविष्ठब्धमुपानहौ।
शीतोपघातिनीं कन्था कौपीनस्य तु च्छादनम्॥
पवित्रं स्नानशाटी च उत्तरासङ्गमेव च।
यज्ञोपवीतं वेदांश्च सर्वं तद्वर्जयेद्यतिः " ।
इति संन्यासोपनिषद्यधीयते। "अथ परिव्राड्विवर्णवासा मुण्डोऽपरिग्रहः शुचिरद्रोही भैक्षाणो ब्रह्मभूयाय भवति " इति जाबाला आमनन्ति। "अथ परिव्राडेकशाटीपरिवृतो मुण्डोदरपात्र्यरण्यनित्यो भिक्षार्थी ग्रामं प्रविशेदासायं प्रदक्षिणेनाविचिकित्सन्सार्ववर्णिकं भैक्षचरणमभिशस्तपतितवर्जमयज्ञोपवीती शौचनिष्ठः काममेकं वैणवं दण्डमाददीत " इति मैत्रायणशाखायामभिहितम्। "कन्थाकौपीनोत्तकासङ्गादीनां त्यागिनो यथाजातरूप-
धरा निर्ग्रन्था निष्परिग्रहाः " इति संवर्तश्रुतिः। "गृहस्थो ब्रह्मचारी वानप्रस्थो वा लौकिकाग्नीनुदराग्नौ समारोपयेद्गायत्रीं च स्ववाचाऽग्नौ समारोपयेदुपवीतं भूमौ वाऽप्सु वा विसृजेत्" इत्यादि रारुणिश्रुतिः॥

"यथोक्तान्यपि कर्माणि परिहाप्य द्विजोत्तमः।
आत्मज्ञाने शने च स्याद्वेदाभ्यासेन यत्नवान्॥
एतद्द्विजन्मसाफल्यं ब्राह्मणस्य विशेषतः।
प्राप्यैतत्कृतकृत्यो हि द्विजो भवति नान्यथा॥
यदा तु विदितं त त्स्यात्परं ब्रह्म समातनम्।
तदैकदण्डं संगृह्य उपवीतं शिखां त्यजेत्"॥

इत्यादयः स्मृतय उदाहार्याः।
इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि त्रिषष्टितमोऽनुवाकः॥ ६३॥
______________________________________________________
* एतदादि जुहुयादित्यन्तं संव्यासोपविषदि नोपलभ्यते। अनन्तरोक्तं श्लोकद्वयं तु किंचिद्भिन्नानुपूर्वीकं वर्तते।
______________________________________________________
१ ग. झ. ०शाखीया आम०। २ झ. ०न्निकृत्य वि०। ३ ग. झ. ०पीनाच्छादनं तथ। प०। ४ ग. ज. ०टीश्च उ०। ५ ख. ०ति कटा अधी०। ६ ख. ०रितो। ७ ख. ग. ०शस्तं ०। ७ झ. ०यणीशा० ९ ख. ०भिधीयते। क०। १० ख. झ. ०दिर्वारुणी श्रु०। ११ ग. झ. तत्त्वं परं।

[[779]]

[प्रपा॰ १० अनु॰ ६४] कृष्णयजुर्वेदीयं तैत्तिरीयारण्यकम्।

### ६४ 
अथ चतुःषष्टितमोऽनुवाकः।
________________________
संन्यासस्यैव ब्रह्मज्ञानं प्रत्यन्तरङ्गसाधनत्वाज्जिज्ञासोः संन्यास एव युक्तो न तु कर्मानुष्ठानमित्युक्तम्। तर्हि निष्पन्ने तत्त्वसाक्षात्कारे कर्माण्यनुष्ठीयन्तामित्येतां शङ्कां निवारयितुमत्र तत्त्वज्ञानिव्यवहाराणां लौकिकानां सर्वेषां यागरूपत्वमुच्यते। न हि यागस्य यागाधिकारशङ्काऽस्ति। अतोऽस्मिन्ननुवाके पूर्वभागेन(ण) योगिनोऽवयवा यज्ञाङ्गद्रव्यत्वेनाऽऽम्नायन्ते----
तस्यै॒वं वि॒दुषो॑ य॒ज्ञस्या॒ऽऽत्मा यज॑मानः श्र॒द्धा पत्नी॒ शरी॑-
रमि॒ध्ममुरो॒ वेदि॒र्लोमा॑नि ब॒र्हिर्वे॒दः शिखा॒ हृद॑यं॒ यूपः॒
पाम॒ आज्यं॑ म॒न्युः प॒शुस्तपोऽग्निर्दमः॑ शमयि॒ता दक्षि॑णा॒
वाग्घोता॑ प्रा॒णा उ॑द्गा॒ता चक्षु॑रध्व॒र्युर्मनो॒ ब्रह्मा॒ श्रोत्र॑म॒ग्नीत्, इति।

तस्य पूर्वोक्तस्य संन्यासिन एवं विदुषः पूर्वोक्तप्रकारेण ब्रह्मणो महत्त्वं साक्षात्कृतवतो जीवन्मुक्तस्य संबन्धी यो यज्ञोऽस्ति तस्य यज्ञस्य देहेन्द्रियादिसीक्षी य आत्मा स एव यजमानसदृशः, तस्य स्मामित्वात्। या तु तदन्तःकरणे श्रुद्धारूपा चित्तवृत्तिः सा पत्नी। यच्च शरीरं तदिध्मम्। एवमुरआद्यवयवानां वेद्यादिरूपत्वोपचारो योजनीयः। यस्तु दमाख्यः शमयिता सर्वेन्द्रियोपशमकारी चित्तवृत्तिविशेषः, तस्य दक्षिणारूपत्वमुन्नेयम्। वादादीनां होत्राद्यृत्विग्रूपत्वमुन्नेयम्।

अथास्यानुवाकस्य द्वितीयभागेन योगिव्यवहारस्य ज्योतिष्टोमायवक्रियारूपत्वं दर्शयति---
याव॒द्ध्रिय॑ते॒ सा दी॒क्षा यदश्ना॑ति॒ तद्धवि॒र्यत्पिब॑ति॒ तद॑स्य
सोमपा॒नं यद्रम॑ते॒ तदु॑प॒सदो॒ यत्सं॒चर॑त्यु॒त्तिष्ठ॑ते
च॒ स प्र॑व॒र्ग्यो यन्मुखं॒ तदा॑हव॒नीयो॒ या व्याहृ॑तिराहु॒ति-
र्यद॑स्य वि॒ज्ञानं॒ तज्जु॒होति॒ यत्सा॒यं प्रा॒तर॑त्ति॒ तत्स॒मिधं॒
यत्प्रा॒तर्म॒ध्यंदि॑न ꣳ सा॒यं च॒ तामि॒ सव॑नानि॒, इति।
यावन्तं कालं भोजनमकृत्वा ध्रियते विदुषा धार्यते सा धृतिर्दीक्षाख्यसंस्काररूपा। एवं भोजनादौ हविरादुरूपत्वमुन्नेयम्।
_____________________________________________________
१ ग. झ. ०मुत्तरत्राप्यव०। २ ग. ०यः। दमस्तु दमाख्यस्तु श०। झ. ०यः। दमस्तु श०। ३ ग. सा वृत्तिर्दी०।

[[780]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६४]
अथास्यानुवाकस्य तृतीयभागेन जीवन्मुक्तस्य संबन्धिनां कालविशेषाणां नानामिधयागरूपत्वामाह---
ये अ॑होरा॒त्रे ते द॑र्शपूर्णमासौ ये॑ऽर्धमा॒साश्च॒ मासा॑श्च॒ ते चा॑तुर्मा॒-
स्यानि॒ य ऋ॒तव॒स्ते पशुब॒न्धा ये सं॑वत्स॒राश्च॑ परिवत्स॒राश्च॒
तेऽर्ग॒णाः स॑र्ववेद॒सं वा ए॒तत्स॒त्रं यन्मर॑णं॒ तद॑व॒भृथः॑, इति।
संवत्सराश्च परिवत्सराश्च चकाराभ्यामिदावत्सरानुवत्सरेद्वत्सराः समुच्चीयन्ते । प्रभवादिषु ष्टिसंवत्सरेष्वेकैकं पञ्चकं युगशब्दाभिधेयं तस्मिंश्च युगे पञ्चापि क्रमेण संवत्सरपरिवत्सरेदावत्सरानुवत्सरेद्वत्सरसंज्ञका द्रष्टव्याः ।
तथाच कालनिर्णये संग्रहकारेणोदाहृतम्---
"चान्द्राणां प्रभवादीनां पञ्चते पञ्चके युगे।
संपरीदान्विदित्यतच्छब्दपूर्वास्तु वत्सराः " इति॥
आहर्गणा द्विरात्रत्रिरात्रादयः। सर्ववेदसं सर्वस्वदक्षिणाकम्। अत्रैतच्छब्देन प्रकृताहोरात्रादिपरिवत्सरान्तसर्वकालसमष्ठ्युपलक्षितं योगिन आयुर्विवक्ष्यते। यदायुस्तत्सर्वस्वदक्षिणोपेतं सत्रमित्यर्थः।

अस्यानुवाकस्य चतुर्थभागेन सर्वयज्ञात्मकं योगिन उपासीनस्य क्रममुक्तिलक्षणं फलमाह--
ए॒तद्वै ज॑रामर्यमग्निहो॒त्र ꣳ स॒त्रं य ए॒वं वि॒द्वानु॑द॒ग-
य॑ने प्र॒मीय॑ते दे॒वाना॑मे॒व म॑हि॒मानं॑ ग॒त्वाऽऽदि॒-
त्यस्य॒ सायु॑ज्यं गच्छ॒त्यथ॒ यो द॑क्षि॒णे प्र॒मीय॑ते
पितृ॒णामे॒व म॑हि॒मानं॑ ग॒त्वा च॒न्द्रम॑सः॒ सायु॑ज्यं
गच्छत्ये॒तौ वै सू॑र्याचन्द्र॒मसो॑र्महि॒मानौ॑ ब्राह्म॒णो
वि॒द्वान॒भिज॑यति॒ तस्मा॑द्ब्र॒ह्मणो॑ महि॒मान॑माप्नोति॒
तस्मा॑द्ब्र॒ह्मणो॑ महि॒मान॑मित्युप॒निषत्, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि चतुःषष्टितमोऽनुवाकः॥ ६४॥
जरामरणावधिकं यद्योगिचरितमस्ति तदेतद्वेदोक्ताग्निहोत्रादिसंवत्सर-
सत्रान्तकर्मस्व-
_____________________________________________________
१ ख. ग. ०र्वद०। २ ग. ०स्य कर्ममु०। ३ ग. झ. ०युज्य ꣳ सलोकतामाप्नोत्ये०। ४ ग. जननम०।

[[781]]

[प्रपा॰ १० अनु॰ ६४] कृष्णयजुर्वेदीयं तैत्तिरीयारण्यकम्।
रूपमित्येवं यः पुमान्विद्वानुपासीन उत्तरायणे म्रियते, स उपासको देवाना-
मिन्द्रादीनां महिमानमैश्वर्यं प्राप्य तदूर्ध्वमादित्यस्य सायुज्यं सहवासं तादात्म्यं वा भावानातारतम्येन प्राप्नोति। अथ पूर्वोक्तवैलक्षण्येन य उपासको दक्षिणायने म्रियते स उपासकः पितृणामग्निष्वात्तादीनामैश्वर्यं प्राप्य चन्द्रमसः सायुज्यं पूर्ववत्प्राप्नोति। य एवमेतौ सूर्याचन्द्रमसोर्महिमानावनुभवन्ब्राह्मणस्त(णः स त)त्र सगुणब्रह्मरूपं हिरण्यगर्भं विद्वांस्तल्लोकवासिनामुपदेशिनामुपासीनोऽभिजयति हिण्यगर्भसाक्षात्काररूपं प्राप्नोति। तस्मात्साक्षाकारात्तल्लोकवासिदेहपातादूर्ध्व हिरण्यगर्भलोकं गत्वा तत्र ब्रह्मणो हिरण्यगर्भस्य महिमानमैश्वर्यं प्राप्नोति। तत्रोत्पन्नब्रह्मतत्त्वसाक्षा त्कारस्तस्माज्ज्ञानाद्ब्रह्मलोकविनाशादूर्ध्वं सत्यज्ञानादिलक्षणस्य ब्रह्मणो महिमानं महत्वं च प्राप्नोति। इत्युपनिषदितिवाक्येन यथोक्तविद्यायास्तत्प्रतिपादकग्रन्थस्य चोपसंहारः क्रियते।

अथ मीमांसा। तृतीयाध्यायस्य तृतीयापादे चिन्तितम्---
"पुंविद्यैका विभिन्ना वा तैत्तिरीयकताण्डिनोः।
मरणावभृथत्वादिसाम्यादेकेति गम्याते॥
बहूनां रूपभेदेन किंचित्साम्यस्य बाधनात्।
न विद्यैक्यं तैतिरीये ब्रह्मविद्याप्रशंसनात्॥

अस्ति तैत्तिरीये पुरुषविद्या---"तस्यैवं विदुषो यज्ञस्याऽऽत्मा यजमानः " इति। तथा ताण्डिनां शाखायामपि श्रूयते---"पुरुषो वाव यज्ञः " इति। सेयमेकैव पुरुषविद्या। यन्मरणं तदवभृथो मरणमेवावभृथ इत्युभयत्र समानधर्मश्रवणात्प्रातःसवनादीनां च समानत्वादिति प्राप्ते ब्रूमः। वेद्यस्वरूपस्य भूयान्भेद उपलभ्यते। तथाहि---विदुषो यो यज्ञस्तस्य यज्ञस्याऽऽत्मेति तैत्तिरीयके व्यधिकरणे षष्ठ्यौ। अन्यथाऽऽत्मा यजमान इति व्याघातात्। विद्वानेव यज्ञः स एव यजमान इति कथं न व्याहन्येत। ताण्डिनां तु पुरुषयज्ञयोः सामानाधिकरण्यं श्रुतमित्येको रूपभेदः। अत्मयजमानादिकं च सर्व(म)त्र श्रुतं ताण्डिशाखायां नोपलभ्यते। यत्तु ताण्डिनामुपलभ्यते त्रेधा विभक्तस्याऽऽयुषः सवनत्रयत्वमित्यादि न तात्किंचिदपि तैत्तिरीयके पश्यामः। अतो मरणावभृथत्वाद्यल्पसाम्यबाधाद्विद्ययोर्भेद उचितः। अपि च न तैत्तिरीयाणामुपासनमिदं किं तर्हि ब्रह्मविद्याप्रशंसा। तस्यैवं विदुष इति ब्रह्मविदोऽनु क-
_____________________________________________________
१ ग. झ. ०पासकानमि०। २ ख. झ. ०लोके ग०। ३ झ. ०त्तब्रह्मवि०। ४ ग. झ. ०सायां तृ०। ५ ग. झ. ०म्----" इयं विद्यैका भि०। ६ ग. झ. ०देऽपि किं०। ७ ख. झ. ०ण्डिशा०। ८ ङ. ०ति। एवमे०। ९ ख. ग. भूयानभे०। १० झ. द ०एवोचि०। ११ ख. ०नुत्कर्ष०। झ. ०नुक्रमाणा०।

[[782]]

श्रीमत्सायणाचार्यविरचितभाष्यसमेतम् — [ प्रपा॰ १० अनु॰ ६४]
र्षणात्। तस्मान्न विद्यैक्यशङ्कायामप्यवकाशोऽस्ति "। क्रममुक्तिस्त(त्स्व)स्मिन्ननुवाके तत्त्वज्ञानिसेवानिमित्ताऽभिहितेत्यशेषमतिमङ्गलम्।

इति श्रीमत्सायणाचार्यविरचिते माधवीये वेदार्थप्रकाशे कृष्णयजुर्वेदीयतै-
त्तिरीयारण्यकभाष्ये दशमप्रपाठके नारायणीयापरनामधेययुक्तायां
याज्ञिक्यामुपनिषदि चतुःषष्टितमोऽनुवाकः॥ ६४॥
स॒ह ना॑ववतु। स॒ह नौ॑ भुनक्तु। सह वी॑र्यं॑ करवा-
वहै। ते॒ज॒स्वि ना॒वधी॑तमस्तु॒ मा वि॑द्विषा॒वहै॑॥
ॐ शान्तिः॒ शान्तिः॒ शान्तिः॑।
हरिः॑ ॐ॥
इति कृष्णयजुर्वेदीयतैत्तिरीयारण्यके दशमः प्रपाठकः
समाप्तः॥ १०॥

वेदार्थस्य प्रकाशेन तमो हार्दं निवारयन्॥
पुमर्थांश्चतुरो देयाद्विद्यातीर्थमहेश्वरः॥ १॥
इति श्रीमद्राजाधिराजपरवैदिकमार्गप्रवर्तकश्रीवीरबुक्कणभूपालसाम्राज्यधुरं-
धरेण श्रीमत्सायणाचार्येण विरचिते माधवीये वेदार्थप्रकाशे कृष्णयजुर्वेदीयतैत्तिरीयारण्यकभाष्ये दशमः प्रपाठकः
समाप्तः॥ १०॥
समाप्तमिदं कृष्णयजुर्वेदीयतैत्तिरीयारण्यकभाष्यम्।
________________________
________________________

______________________________________________________
१ झ. ०द्यैक्याश०। २ ग. झ. ०स्ति। एतस्मि०।


## १० - परिशिष्टम्

### ०१
[[783]]

* अथ परिशिष्टम्।

कृष्णयजुर्वेदीयतैत्तिरीयारण्यके दशमः प्रपाठकः।
नारायणोपनिषत्।
( तत्र प्रथमोऽनुवाकः।
________________________
ह॒रिः॒ ॐ
स॒ह ना॑ववतु। स॒ह नौ॑ भुनक्तु। सह वी॑र्यं॑ करवा-
वहै। ते॒ज॒स्वि ना॒वधी॑तमस्तु॒ मा वि॑द्विषा॒वहै॑॥
ॐ शान्तिः॒ शान्तिः॒ शान्तिः॑।
इति शान्तिः।
________________________
विचार्यं सर्ववेदान्तैः संचार्यं हृदयाम्बुजे।
प्रचार्य सर्वलोकेषु आचार्यं शंकरं भजे॥ १॥
पद्मपादो विश्वरूपो हस्तामलकत्रोटकौ।
अद्वैतदीक्षागुरवः साचार्याः पञ्च पान्तु माम्॥ २॥
एतानि पद्मपत्राणि चत्वारि हृदयाम्बुजे।
मामकीने प्रकाशन्तां भुक्तिमुक्तिप्रसिद्धये॥ ३॥
नमो नमः कारणकारणात्मने नमो नमो मङ्गलमङ्गलात्मने॥
नमो नमोवेदविदां मनीषिणामुपासनीयाय नमो नमस्ते॥ ४॥
यस्य निःश्वसितं वेदा यो वेदेभ्योऽखिलं जगत्॥
निर्ममे तमहं वन्दे विद्यातीर्थमहेश्वरम्॥ ५॥
वारुण्युपनिषद्युक्ता ब्रह्मविद्या सनातना॥
याज्ञिक्यां ख(खि)लरूपायां सर्वशेषोऽभिधीयते॥ ६॥

यथा बृहदारण्यके सप्तमाष्टमाध्यायौ खिलकाण्डत्वेनाऽऽचार्यैरुदाहृतौ तथेयं नारा-
______________________________________________________
* परिशिष्टसंगृहीतमेतन्नारायणोपनिषद्भाष्यं केन प्रणीतमिति न जानीमः, परं चास्य पुस्तकद्वयमुपलब्धम्। भाष्यं चैतदशीत्यनुवाकात्मकैत-द्देशीयवैदिकपाठप्रसिद्धमूलानुरोध्यस्त्यतोऽत्र परिशिष्टरूपेण समूलं संगृहीतम्। अस्मिंश्च भाष्य उपक्रमे प्रायः सायणाचार्यकृतभाष्यस्यैवोल्लेखो दृश्यते। अग्नेऽपि यत्र सायणाचार्यभाष्यानुरोधिमूलं वर्तते तत्र प्रायः सायणाचार्यकृतभाष्योल्लेखो दृश्यते। + अत्र ङ. पुस्तके मूले ॐ शंनो मित्रः शं वरुणः। ॰अवतु वक्तारण्। ॐ शान्तिः॥ ३॥ इत्यधिकम्।

[[784]]

परिशिष्टत्वेन संगृहीनतः — [अनु॰ १]
यणीयाख्या याज्ञिक्युपनिषदपि खिलकाण्डरूपा, तल्लक्षणोपेतत्वात्। कर्मोपा-सनाब्रह्मतत्त्वज्ञानेषु किंचिदवशिष्टं तस्य सर्वस्याभिधानेन प्रकीर्णरूपत्वं खिलत्वम्। बृहदारण्यके सप्तमाध्याये---"पूर्णमदः पूर्णम् " इत्यादिना ब्रह्मतत्त्वमभिहितम्। "ॐ खं ब्रह्म " इत्यादिभिरष्टमाध्यायगतैश्च "यो ह वै ज्यैष्ठ्यं(ज्येष्ठं) च श्रैष्ठ्यं(श्रैष्ठं) च वेद " इत्यादिभिर्वाक्यैर्नानाविधान्युपासनान्यभिहितानि। "अथ यः कामयेत महत्प्राप्नुयाम् " इत्यादिना मन्थाख्यं कर्माभिहितम्। तथा पुत्रविशेषादिकामनायुक्तानां तु तत्तत्कर्माण्यभिहितानि। एवमत्रापि "अम्भस्य पारे " इत्यादिना ब्रह्मतत्त्वमभिहितम्। "आदित्यो वा एष एतन्मण्डलम् " इत्यादिनोपासनमभिहितम्। "भूरन्नमग्नये पृथिव्यै स्वाहा " इत्यादिना कर्माण्यभिहितानि। तत्र कर्मणां बाहुल्याद्याज्ञिकीत्युच्यते। उपक्रमे ब्रह्मतत्त्वाभिधाना [*दुपसंहारे च तत्साधनानां सत्यादीनां संन्यासान्तानामभिधाना] दुपनिषदित्युच्यते। तदीयपाठसंप्रदायस्तु देशविशेषेषु बहुविध उपलभ्यते। तत्र यद्यपि शाखाभेदः कारणं तथाऽपि तैत्तिरीयशाखाध्यायकैस्तत्तद्देशनिवासिभिः शिष्टैरादृतत्वात्स-
र्वोऽपि पाठ उपादेय एव। तत्र द्राविडानां चतुःषष्ठ्यनुवाकक्रमपाठः। कर्णाटकेषु केषांचिच्चतुःसप्ततिः(ति) पाठः। अपरेषां चाशीतिपाठः। तत्र वयं पाठान्तराणि सूचयन्तश्चतुःषष्ट्य(न्तोऽशीत्य)नुवाकपाठं प्राधान्येन व्याख्यास्यामः। [तत्र] प्रथमानुवाकस्याऽऽदौ काश्चिदृचो ब्रह्मतत्त्वं प्रतिपादयन्ति, तासु प्रथमामृचमाह--
ॐ अम्भ॑स्य पा॒रे भुव॑नस्य॒ मध्ये॒ नाक॑स्य पृ॒ष्ठे म॑ह॒तो मही॑यान्।
शुक्रेण॒ ज्योती ꣳषि समनु॒प्रवि॑ष्टः प्र॒जाप॑तिश्चरति॒ गर्भे॑ अ॒न्तः, इति।

अम्भस्य बहुविधसमुद्रवर्तिजलस्य पारे परतीरे यो महान्प्रौढो लोकालोक-पर्वतादिस्ततोऽपि महीयान्महत्तरोऽयं महे(परमेःश्वरः। तथा भुवनस्य भूगोलस्य मध्ये महान्मेर्वादिस्ततोऽपि महत्तरः। नाकस्य पृष्ठे स्वर्गस्योपरि यो महान्ब्रह्मलोकादिस्ततोऽपि महत्तरः। तथा च च्छन्दोगा आमनन्ति---"ज्यायान्पृथिव्या ज्यायानन्तरिक्षाज्ज्यायान्दिवो ज्यायानेभ्यो लोकेभ्यः" इति। "स एवाधस्तात्स उपरिष्टात्स पश्चात्स पुरस्तात्स दक्षिणतः स उत्तरतः स एवेद ꣳ सर्वम् " इति [च ]। स परमेश्वरः शुक्रेण जीवचैतन्यरूपेण भासकेन ज्योतींषि निर्मलत्वेन भासकान्यन्तःकरणानि सम्यगनुप्रविष्टः।
"तत्सृष्ट्वा तदेवानुप्राविशत् " इति श्रुतेः। गर्भे ब्रह्माण्डरूपेऽन्तर्मध्ये प्रजापतिर्विराड्रपो भूत्वा चरति प्रवर्तते। विराड्रूपमाथर्वणिका आमनन्ति---"अग्निर्मूर्धा चक्षुषी चन्द्रसूर्यौ दिशः श्रोत्रे वाग्विवृताश्च वेदाः। वायुः प्राणो हृदयं विश्वमस्य पभ्द्यां पृथिवी " इत्यादि। अग्निः प्रकाशयुक्तो द्युलोकः।
______________________________________________________
* त्रुटितमिदं चतुःषष्ट्यनुवाकानुरोधिभाष्यात्संगृहीतम्। प्रकृते तस्यास्य च तौल्यात्।

[[785]]

[अनु॰ १] सभाष्यो दशमप्रपाठकः।
सर्वव्यापी परमेश्वरो वस्तुतस्तथाविध एव सन्मायावशाद्देहेषु जीवरूपेण ब्रह्माण्डे च विराड्रूपेणावस्थित इत्यर्थः।
द्वितीयामृचमाह----
यस्मि॑न्निद ꣳ सं च॒ वि चैति॒ सर्वं॒ यस्मि॑न्दे॒वा अधि॒ विश्वे॑ निषे॒दुः।
तदे॒व भू॒तं तदु॒ भव्य॑मा इ॒दं तद॒क्षरे॑ पर॒मे व्यो॑मन्, इति।

इदं सर्वं जगद्यस्मिन्नव्याकृते मूलकारणे समेति च [ व्येति च। ] सृष्टिकाले समुत्पन्नं सत्संगतमपि भवति। शं चेति पाठे सुखमपि प्राप्नोतीति व्याख्येयम्। संहारकाले विलीनं सद्विगतमपि भवति। अध्यधिका हिरण्यगर्भविराडादयो देवा विश्वे सर्वेऽ(र्वे य)स्मिन्नव्याकृते मूलकारणे निषेदुर्नितरामाश्रित्यावस्थिताः, तदेव सृष्टिसंहारयोर्देवानां चाऽऽधारभूतमव्याकृतमेवेत्यर्थः। [*भूतमतीतं जगत्। भव्यं भविष्यज्जगदिदं वर्तमानमपि जगत्तदु तदेवाव्याकृतम्।] आ इत्याश्चर्ये। प्रसिद्धिर्वा तस्यार्थः। तत्तादृश-मव्याकृतमक्षरेविनाशरहिते परम उत्कृष्टे व्योमन्नाकाशवदमूर्ते परमात्मनि वर्तत इति शेषः।

तृतीयामृचमाह---
येना॑ऽऽवृ॒तं खं॑ च॒ दिवं॑ म॒हीं च॒ येना॑ऽऽदि॒त्यप॑ति॒ तेज॑सा॒ भ्राज॑सा च।
यम॒न्तः स॑मु॒द्रे क॒वयो॒ वय॑न्ति॒ यद॒क्षरे॑ पर॒मे प्र॒जाः, इति।
वाजसनेयिनो गार्गिब्राह्मणे परमात्मन्याश्रितं यदव्याकृतमधीयते---"एत-
स्मिन्खल्वक्षरे गार्ग्याकाश ओतश्च प्रोतश्च " इति तत्पूर्वस्यामृच्यभिहितम्। अस्यां तु तेनाव्याकृतेनोपहितं जगत्कारणं चैतन्यमभिधीयते। येन सच्चिद्रूपेण कारणेन खमन्तरिक्षलोको दिवं द्युलोको महीं भूलोक इत्येतत्सर्वमावृतं व्याप्तम्। चकाराभ्यां तत्तल्लोकवासिनो देहाः समुच्चीयन्ते। तेऽपि कारणेन व्याप्ताः। अत एवोक्ताः सर्वेऽपि सद्रूपतया भासन्ते। येन परमेश्वरेणानुगृहीत आदित्यस्तेजसा स्वकीयमण्डलान्तर्गतभास्वररूपेण भ्राजसा च प्रसारितरश्मिरूपया दीप्त्या च तपति सर्वमिदं जगदभितप्तं प्रकाशितं च करोति। कवयस्तत्त्वविदो यं परमात्मानं समुद्रेऽन्तः समुद्रोपलक्षितस्य कृत्स्नस्य जगतो मध्ये तन्तूनिव वयन्ति। यथा पटस्वरूपे तन्तवोऽनुगतास्तस्य कृत्स्नस्य मनुगतं पश्यन्ति। तच्च ब्रह्मतत्त्वमक्षरे विनाशरहिते परम उत्कृष्टे निजस्वरूपेऽवस्थाय प्रजा उत्पादतीति शेषः। स्वरूपेऽवस्थानं छन्दोगाः प्रश्नोत्तराभ्यामामनन्ति---
_____________________________________________________
* चतुःषष्ट्यनुवाकानुरोधिभाष्यात्संगृहीतं त्रुटितत्वात्प्राकृते तेनास्य विरो-
धाभावात्।
९९

[[786]]

परिशिष्टत्वेन संगृहीत: — [अनु॰ १]
"स भगवन्कस्मिन्प्रतिष्ठित इति स्वे महिम्नि " इति। आधारान्तरराहित्यमेव स्वस्मिन्नवस्थानम्। यदक्षर इति पाठेऽपि तच्छब्दार्थत्वेनैव व्याख्येयम्।
चतुर्थीमाह---
यतः॑ प्रसृ॒ता ज॒गतः॑ प्रसूती॒ तोये॑न जी॒वान्व्यच॑सर्ज॒ भूम्या॑म्।
यदोष॑धीभिः पु॒रुषा॑न्प॒शू ꣳश्च॒ विवे॑श भू॒तानि॑ चराच॒राणि॑, इति।

पूर्वमन्त्रे जगत्कारणमव्याकृतोपहितं यच्चैतन्यमुक्तं तस्य त्रिजगदुत्पाद(पा-
दा)नत्वं प्रपञ्च्यते। आत्मन आकाशः संभूत इत्यारभ्यान्नात्पुरुष इत्यन्तेन ग्रन्थेन पूर्वमभिहिता जगतः [प्रसूती] प्रसूतिः सृष्टिरुत्पत्तिर्यतो यस्मादव्या-
कृताच्चैतन्यात्प्रसूता प्रवृत्ता तच्चैतन्यं क(का)रणभूतं तोयेन जलोपलक्षितेन भूतपञ्चकेन जीवान्मनुष्यगवादीञ्जीवदेहान्भूम्यां भूमौ व्यचसर्ज विशेषेणासृजत्। व्यससर्जेति पाठेऽपि तथैव व्याख्येयम्। तथा च चै(यच्चै)तन्यरूपं मायाविशिष्टं कारणमोपधीभिव्रींहियवादिभिरुपलक्षितमन्नं भूत्वा पुरुषान्मनुष्यान्पशूंश्च तदुपलक्षितानि स्थावरजङ्गमशरीराण्यपि प्रविवेश। वृक्षादिस्थावरेषु वृष्टिजलरूपेण प्रवेशः। तेन चैतन्येन सर्वं जगत्पालितमिति शेषः।

पञ्चमीमृचमाह---
अतः॑ परं॒ नान्य॒दणी॑यस ꣳ हि॒ परा॑त्परं॒ यन्मह॑तो म॒हान्त॑म्।
यदे॑कम॒व्यक्त॒मन॑न्तरूपं॒ विश्वं॑ पुरा॒णं तम॑सः॒ पर॑स्तात् (?), इति।
पूर्ववाक्योक्तेन जगत्कारणत्वाकारेणोपलक्षितं शुद्धं वस्त्वत्र निरूप्यते। यद्वस्तु परादुत्कृष्टाद्धिरण्यगर्भादेरपि परमत्यन्तमुत्कृष्टम्, यच्च महत आकाशादेर्महान्तं महत्, यदप्येकं सजातीयविजातीयस्वगतभेदरहितम्, अव्यक्तमिन्द्रियागम्यम्, अनन्तरूपं देशकालवस्तुपरिच्छेदशून्यं, विश्वं जगदात्मकं, पुराणमनादिसिद्धं, तमसः परस्तादज्ञानात्पृथग्वर्तते। अतो वस्तुनोऽन्यद्वस्त्वणीयसमत्यन्तदुर्लक्ष्यं परमुत्कृष्टं नास्ति।

विश्वविशेषणेन यत्सर्वजगदात्मकत्वमुक्तं तदेतत्पष्ठीसप्तमीभ्यामृग्भ्यां प्रपञ्चयति---
तदे॒वर्तं तदु॑ स॒त्यमा॑हु॒स्तदे॒व ब्रह्म॑ पर॒मं क॑वी॒नाम्।
इ॒ष्टा॒पूर्वं ब॑हु॒धा जा॒तं जाय॑मानं वि॒श्वं बि॑भर्ति॒ भुव॑नस्य॒ नाभिः॑॥
तदे॒वाग्निस्तद्वा॒युस्तदु॑ च॒न्द्रमाः।
तदे॒व शु॒क्रम॒मृतं॒ तद्ब्रह्म॒ तदापः॒ स प्र॒जाप॑तिः॥
_____________________________________________________
* पाठे सत्यपीति योज्यम्।

[[787]]

[अनु॰ १] सभाष्यो दशमप्रपाठकः।
मनसा यथावस्तु चिन्तनमृतं वाचा तदुच्चारणं सत्यमेतदुभयमपि तदेवाधिष्ठानं ब्रह्मैव। कवीनां वेदशास्त्रपारं गतानां परमुत्कृष्टं प्रमाणत्वेनाऽऽदरणीयं यद्ब्रह्म वेदरूपं वस्तु तदपि स्वाधिष्ठानवस्तु(भूत)परब्रह्मात्मकमेव। इष्टं दर्शपूर्णमासादि श्रौतं कर्म पूर्तं वापीकूपादि स्मार्तं कर्म तदुभयमपि तदेव ब्रह्म। तथा बहुधा जातं पूर्वकल्पतत्पूर्वकल्पादिरूपेण बहुप्रकारमुत्पन्नमिदानीमपि तथा जायमानं विश्वा सर्व जगद्भुवनस्य नाभिश्चक्रमाभिवत्सर्वलोकस्याऽऽधारभूतः परमात्मा बिभर्ति। अत आधेयं सर्वमधिष्ठानस्वरूपमेव। अग्निवायुसूर्यचन्द्रमसोऽपि तदेव। तथा शुक्रं दीप्यमानं नक्षत्रादिकममृतं देवैः सेव्यं पीयुषमेतदुभयमपि तदेवाधिष्ठानरूपमेव। यद्ब्रह्म हिरण्यगर्भरूपं तदेतधिष्ठानात्मकमेव। याश्चाऽऽपो जलोपलक्षितानि पञ्च भूतानि यश्च प्रजापतिर्विराड्रूपस्तदुभयमप्यधिष्ठानरूपमेव। यद्यज्जगदविद्यादृष्ट्या नानाविधं प्रतीयते तत्सर्वं विद्यादृष्ट्याऽखण्डैकरसं ब्रह्मैव। अत एव दृष्टिद्वयमभिप्रेत्य वाजसनेयिनः समामनन्ति---"यत्र हि द्वैतमिव भवति तदितर इतरं पश्यति" इत्यविद्यादृष्टिः। "यत्र त्वस्य सर्वमात्मैवाभूत्तत्केन कं पश्येत् " इति विद्यादृष्टिः।

ननु----"प्रकृतिः पुरुषश्चैव नित्यौ कालश्च सत्तम " इति विष्णुपुराणे कालस्य नित्यत्वाभिधानाद्विद्यादृष्ट्याऽपि ब्रह्मरूपत्वं नास्तित्याशङ्क्य पुराणस्याविद्यादृष्टिविषयत्वमभिप्रेत्य विद्यादृष्ठ्या कालस्य ब्रह्मत्वविवक्षया ब्रह्मणः सकाशादुत्पत्तिमष्टमीनवमीभ्यां दर्शयति---
सर्वे॑ निमे॒षा ज॒ज्ञिरे॑ वि॒द्युतः॒ पुरु॑षा॒दधि॑।
क॒ला मु॑हू॒र्ताः काष्ठा॑श्चाहोरा॒त्राश्च॑ सर्व॒शः॥
अ॒र्ध॒मा॒सा मासा॑ ऋ॒तवः॑ संवत्स॒रश्च॑ कल्पन्ताम्।
स आपः॑ प्रदु॒घे उ॒भे इ॒मे अ॒न्तरि॑क्ष॒मथो॒ सुवः॑, इति॥
निमिर्नाम जनकस्य पूर्वज आद्यो मिथिलेश्वर आसीदित्युपनिषदि वर्तते। देवप्रसादाद्येष्वक्षिपक्ष्मपातेषु [स ] वर्तते [ते निमिषाः।] त एव निमेषा उच्यन्ते। पक्ष्मपा तपरिमिताः सूक्ष्माः कालविशेषा इत्यर्थः। ते सर्वे विद्युतः स्वयंप्रकाशमानात्पुरुषात्परमेश्वरादधिजज्ञिर आधिक्येनोत्पन्नः। निमेषेभ्योऽप्यधिकाः कालविशेषाः काष्ठास्ताभ्योऽप्यधिकाः कलास्ततोऽप्यधिका अहोरात्राः।

तथा च पूर्वग्रन्थकारैरुक्तम्---
"अष्टादश निमेषास्तु काष्ठा त्रिंशत्तु ताः कला।
तास्तु त्रिंशत्क्षणस्ते तु मुहूर्तो द्वादशास्त्रियाम्॥
ते तु त्रिंशदहोरात्रः पक्षस्ते दश पञ्च च।

[[788]]

परिशिष्टत्वेन संगृहीत: — [अनु॰ १]
चकारावनुक्तसमुच्चयार्थौ। सर्वेऽपि कालविशेषाः समुत्पन्ना इत्यर्थः। लवत्रुट्यादिस्वरूपं पूर्वाचार्यैरुक्तम्----
"नलिनीपत्रसंहत्याः सूक्ष्मसूच्यभिभेदने।
दले दले तु यः कालः स कालो लववाचकः॥
लवैस्त्रुटिः स्यात्त्रिंशद्भिः " इति।

अर्धमासाः शुक्लकृष्णरूपा मासाश्चैत्रवैशाखाद्या ऋतवो वसन्तग्रीष्माद्याः सर्वेऽपि परमेश्वरादधिजज्ञिरे। तथा संवत्सरश्च प्रभवादिरूपः कल्पन्तां परमेश्वरादुत्पन्नः*। अत एव स्वप्रयोजनसमर्थो भवति। कल्पन्तामिति +बहुवचनपाठे कालविशेषाः स्वस्वप्रयोजनयोग्या इति योज्यम्। (स) परमेश्वरः स्वनिर्मितेन कालविशेषेणोपलक्षितः संस्ततः कालौचित्येनाऽऽपः प्रदुघे जलापलक्षितां पृथिवीं दुग्धवान्। प्राणिनामपेक्षितं भोग्यजातं पृथिव्यां संपादितवानित्यर्थः। तथैवान्तरिक्षमेकं स्थानमथो अपि च सुवः स्वर्गोऽपरं स्थानमिमे उभे अपि स्थाने प्रदुघे, तयोरपि स्थानयोर्भेग्यं वस्तु संपादितवा-नित्यर्थः।

ननु काललोकादिसर्वकारणस्य सर्वत्रानुगतत्वात्कुतः प्राणिभिरसौ न गृह्यत इत्याशङ्क्यैतस्य परमात्मन ऊर्ध्वाद्याकारविशेषाभावाद्रूपाद्यभावाच्चेति मन्त्रद्वयेन दर्शयति---
नैन॑मू॒र्ध्वं न ति॒र्यञ्चं॒ न मध्ये॒ परि॑जग्रभत्।
न तस्ये॑शे॒ कश्च॒न तस्य॑ नाम म॒हद्यशः॑ (२)॥
न सं॒दृशे॑ तिष्ठति॒ रूप॑मस्य॒ न चक्षु॑षा पश्यति॒ कश्च॒नैन॑म्।
हृ॒दा म॑नी॒षा मन॑सा॒ऽभिक्लृ॑प्तो॒ य ए॑नं वि॒दुरमृ॑ता॒स्ते भ॑वन्ति, इति।

कश्चिदपि पुरुष एनं परमात्मनं स्तम्भवदूर्ध्वाकारमुपरिस्थितक(शा)ला-
वंशवत्तिर्यगाकारं वा गृहान्तर्वर्तिदेवदत्तवत्क्वचिन्मध्ये वा स्थितं न परिजग्रभत्, [न परिगृह्णाति] ऊर्ध्वत्वाद्याकाराणां तस्मिन्नभावात्। किंच तस्य परमात्मनः कश्चन कोऽपि पुरुषो नेशे नेष्टे नामग्रहणे सौकर्यार्थमीदृग्भवेति नियन्तुं न समर्थः। अत एव तस्य परमात्मनो महद्यश इति नाम संपन्नम्। अत्यन्तस्वतन्त्रत्वेन तदीययशसोऽभ्यधिकत्वांत्। किंचास्य परमात्मनो रूपं नीलपीतादिकं संदृशे प्राणिनां दृष्टिविषये न तिष्ठति। "अशब्दमस्पर्शमरूपम् " इत्यादिश्रुतेः। कश्चन कुशलोऽपि पुमानत्यन्तं पटुना चक्षुषैनं (न) पश्यति। कथं तर्हि गुरुशास्त्रोपदेशयुक्तो गृह्णातीति चेदुच्यते--हृदा
_____________________________________________________
* एकवचनस्थाने व्यत्ययेन बहुवचनमित्यभिप्रायेणेदम्। + कल्पन्तामिति यथाश्रुतं बहुवचनमेवेति स्वीकारेऽपि बाधकाभाव इति वक्तुमाह।

[[789]]

[अनु॰ १] सभाष्यो दशमप्रपाठकः।
हृदयपुण्डरीकमध्यवर्तिना मनीषा लौकिकवस्तुगोचराणि मनांसीष्ट इति मनीट्तथाविधेन मनसाऽन्तःकरणेनाभिक्लप्तः सर्वतो निश्चितो भवति। योगयुक्तं हि मनो लौकिकीर्मनोवृत्तीर्नियमयति। तेन चान्तर्मुखेनै(णै)काग्रेण मनसा परमात्माऽनुभवितुं शक्यते। "दृश्यते त्वग्र्यया बुद्ध्या सूक्ष्मया सूक्ष्मदर्शिभिः " इति श्रुतेः। ये पुरुषा एनं परमात्मानं मनसा विदुः साक्षात्कुर्वन्ति ते पुरुषा अमृता मरणरहिता भवन्ति। देहात्प्राणानामुत्क्रान्तिर्मरणं तच्च तत्त्वविदां नास्ति "न तस्य प्राणा उत्क्रमन्त्यत्रैव समवलीयन्ते" इति श्रुतेः।
उक्तार्थदार्ढ्याय प्रदेशान्तरपठितान्मन्त्रानुदाहरति----
अ॒द्भ्यः संभू॑तो हिरण्यग॒र्भ इत्य॒ष्टौ, इति।

अद्भ्यः संभूतः पृथिव्यै रसाच्चेत्ययमनुवाकश्चातुर्होत्रि(त्री)यचयनमन्त्रप्रकरणे समाम्नातः, तस्यानुवाकस्य (प्र)दर्शनार्थमद्भ्यः संभूतं इति प्रतीकमिदं पठितम्। तस्मिन्ननुवाके तमेवं विद्वानमृत इह भवतीति परमात्मतत्त्वविदो मरणराहित्यमुक्तम्। "हिरण्यगर्भः समवर्तताग्ने " इत्यष्टावृचः संहितायाश्चतुर्थकाण्डे प्रथमप्रपाठके समाम्नातः*।

* एतदग्नेऽधिको ग्रन्थो वर्तते स यथा----
अ॒द्भ्यः संभू॑तः पृथि॒व्यै रसा॑च्च।
वि॒श्वक॑र्मणः॒ सम॑वर्त॒ताधि॑। तस्य॒ त्वष्टा॑ वि॒दध॑द्रू॒पेम॑ति॥
तत्पुरु॑षस्य॒ विश्व॒माजा॑न॒मग्रे॑, इति।

अद्भ्य उदकेभ्यंऋ पृथिव्यै पृथिव्याः। व्यत्ययो बहुलमिति पाणिनीयस्मरणादत्र विभक्तिव्यत्ययः। रसशब्द क्षीराज्याति(दिषु) प्रसिद्धः। आज्यस्य तेजस्त्वं " तेजो वा आज्यम् " इति श्रुतेः। अनया रीत्या रसात्तेजस इत्यर्थः संपद्यते। पृथिव्यप्तेजसां ग्रहणं वाय्वाकाशयोरुपलक्षणम्। तथा चायमर्थः। विश्वकर्मणो विश्वं ब्रह्माण्डं कर्म कार्यं यस्य तस्माद्विश्वकर्मणः पञ्चभूतद्वारा संभूत उत्पन्नः। यद्वा रसशब्दः परमात्मनो विशेषणं " रसो वै सः " इति वारुण्युपनिषद्युक्तत्वात्। आब्रह्मस्तम्बपर्यन्तानां देवतिर्यङ्मनुष्याणां पाञ्चभौतिकत्वप्रसिद्धेरादित्यस्यापि पाञ्चभौतिकत्वं प्रसिद्धम्। किंचैवंभूत आदित्यश्चन्द्रनक्षत्रग्रहतारकादितेजस्विदेवताभ्य इन्द्रादीतरदेवताभ्यश्चाध्य-धिकस्तेजसोत्कृष्टः समवर्तत बभूव। अपि च त्वष्टा देदीप्यमान आदित्यस्तस्य परमात्मनो रूपं तेजो विदधद्धरन्नेत्युदेत्युदयाचलमारोहतीत्यर्थः। सूर्यादिषु यत्तेजस्तत्परमात्मसंबन्धीति सर्ववेदान्तडिण्डिमः। य एवंविधः सविता तस्य पुरुषस्य पूर्णस्याग्ने दृष्टिपथे तत्प्रसिद्धमा समन्ताज्जायत इत्याजानं समस्तं विश्वं वर्तते इति शेषः। निखिलजगत्प्रतिभानं भगवदादित्याधीनमित्यभिप्रायः।

द्वितीयमन्त्रमाह---
वेदा॒हमे॒तं पुरु॑षं म॒हान्त॑म्। आ॒दि॒त्यव॑र्णं॒ तम॑सः॒ पर॑स्तात्।
तमे॒वं वि॒द्वान॒मृत॑ इ॒ह भ॑वति। नान्यः पन्था॑ विद्य॒तेऽय॑नाय, इति।

[[790]]

परिशिष्टत्वेन संगृहीत: — [अनु॰ १]
कश्चन सूर्योपासकः स्वानुभवं प्रकटयति। एनमाकाशमण्डले दृश्यमानं पुरुषं पूर्णमादित्यस्य वर्ण इव वर्णः कान्तिर्यस्य तमादित्यवर्णमादित्यस्य समानोपमाभावात्। सो(स्वो)पमानं स्तुत्य प्रयुक्तं तमसोऽन्धकारात्परस्ताद्दृरे वर्तमानं भगवन्तं सवितारमहं वेद जानामि। किंच तं पूर्वोक्तविशेषणविशिष्टमेवं पूर्वोक्तविधया वक्ष्यमाणविधया च विद्वाञ्जानन्नमृतो भवति। अयनाय मोक्षमार्गा यान्यः पन्था न विद्यते।

तृतीयमन्त्रमाह---
प्र॒जाप॑तिश्चरति॒ गर्भे॑ अ॒न्तः। अ॒जाय॑मानो बहु॒धा विजा॑यते।
तस्य॒ धीरा॒ परि॑जानन्ति॒ योनि॑म्। मरी॑चीनां प॒दमि॑च्छन्ति वे॒धसः॑, इति।
प्रजानां पतिः पालको गर्भे रोदस्योर्मध्ये चरति संचरति। किंच स्वयमजाय-
मानोऽनुत्पद्यमानो बहुधा चराचररूपेण विजायते। सूर्य एव सर्वात्मको जायत इत्यर्थः। ये पुण्यपुरुषा गुरुप्रकारस्य कर्तारो मरीचीनां वेदविशेषाणां पदं स्थानमिच्छन्ति ते धीरा वेधसो जगतां विधातुस्तस्य सूर्यस्य योनिं कारणं परमात्मानं परितः सर्वत्र पूर्णत्वेन जानन्ति जानीयुरित्यर्थः।

चतुर्थमन्त्रमाह---
यो दे॒वेभ्य॒ आत॑पति। यो दे॒वानां॑ पु॒रोहि॑तः।
पूर्वो॒ यो दे॒वेभ्यो॑ जा॒तः नमो॑ रु॒चाय॒ ब्राह्म॑ये, इति।
यो देवेभ्यः कर्मानुष्ठानद्वारा देवानामुपकारार्थमातपति यो देवानां पुरोऽग्ने हितो हितकारी यः समस्तदेवेभ्यः पूर्वः प्रथमं जात उत्पन्नः सर्वदेवज्येष्ठस्तस्मै रुचाय देदीप्यमानाय ब्रह्मणः परमात्मनः पुत्रो ब्राह्मिस्तस्मै ब्राह्मये सूर्यदेवाय नमोऽस्तु।
पञ्चमं मन्त्रमाह---
रुचं॑ ब्रा॒ह्मं ज॒नय॑न्तः। दे॒वा अग्ने॒ तद॑ब्रुवन्।
यस्त्वे॒वं ब्रा॑ह्म॒णो वि॒द्यात्। तस्य॑ दे॒वा अस॒न्वशे॑, इति।

देवा देवः परमात्माऽग्ने महान्सर्गादावृचमृग्वेदरूपं ब्राह्मं ब्रह्मणो देव(वेद?)-
स्य संबन्धिनं सर्ववेदान्तवेद्यमित्यर्थः। सूर्यं जनयन्ति उत्पादयंस्तद्वक्ष्यमाणं वाक्यमब्रुवन्नब्रवीत्। पूज्यत्वात्परमात्मन एकवचने बहुवचनप्रयोगो वेदेन कृतः। ननु देवा इति बहुवचनमिन्द्रादिदेवतापरं किमर्थं न भवतीति चेन्न। तेषां सूर्यजनकत्वे मानाभावात्। पूर्वो यो देवेभ्य इत्यत्रेन्द्रादिभ्यः पूर्वं सूर्योत्पत्तिश्रवणाच्च। तद्वक्ष्यमाणवचनं दर्शयति---यो ब्राह्मणः। तुशब्द एवकारार्थः। एवं पूर्वोक्तरीत्या विद्याज्जानाति तस्य ब्राह्मणस्य वशे स्वाधीने देवाः शचीपतिप्रमुखा असन्भवन्ति। इति सूर्यनारायण(स्य) स्वरूपेण परिज्ञाने सर्वदेववशीकारः फलभिति भावः।

षष्ठमन्त्रमाह---
ह्रीश्च॑ ते ल॒क्ष्मीश्च॒ पत्न्यौ॑। अ॒हो॒रा॒त्रे पा॒र्श्वे। नक्ष॑त्राणि रू॒पम्।
अ॒श्विनौ॒ व्यात्त॑म्। इष्टं म॑निषाण। अ॒मुं म॑निषाण। सर्व॑ मनिषाण, इति।
पूर्वमन्त्रे सूर्यं परोक्षतया स्तुत्वैतन्मन्त्रेऽपरोक्षतयाऽभिष्टवीति। भो भगवन्नादित्य निखिलजगत्संजीवन ते तव लक्ष्मीरिन्दिरा हरीन्दिरा ह्रीर्हरति सौन्दर्येण मनांसीति ह्रीर्मनोहराऽतिसुन्दरी भारती। अनयैव व्युत्पत्त्या ह्रीशब्दः पार्वतीवाचकोऽपि द्रष्टव्यः। सरस्वती लक्ष्मीः पार्वती च पत्न्यौ भार्याः।

[[791]]

[अनु॰ १] सभाष्यो दशमप्रपाठकः।
सूर्यस्य श्रुतिस्मृतिपुराणेषु त्रिमूर्त्यात्मकत्वेन प्रसिद्धत्वात्। [अहोरात्रे पार्श्वे। स्पष्टम्]। नक्षत्राणि रूपमाकारः। अश्विनौ व्यात्तं मुखम्। चक्राभ्यां सर्वं ब्रह्माण्डं तदवयवभूतमित्यर्थः। एवमभिष्ठितो भगवाञ्श्रीसूर्यो भक्ताय प्रत्यक्षो भूत्वा ब्रवीति। भो भक्तेष्टमभीष्टं मन्मत्त इषाणेच्छ प्रार्थय। अमुं परलोकमिषाण। यद्यन्मनसि वर्तते तत्सर्वमिषाण। अत्र दैर्घ्यं छान्दसम्। अनित्यतन्त्र एकतवर्गनिष्ठत्वात्तकारस्थाने नकारप्रयोगश्छान्दसः। एवं सूर्योणोक्तो भक्तस्तत्सर्वं प्रार्थितवान्। सूर्योऽपि दत्तवान्। अयमपि कृतार्थो जातः।
[अथ] प्रथमामृचमाह---
हि॒र॒ण्य॒ग॒र्भः सम॑वर्त॒ताग्ने॑। भू॒तस्य॑ जा॒तः पति॒रेक॑ आसीत्।
स दाधार पृथि॒वीं द्यामु॒तेमां कस्मै॑ दे॒वाय॑ ह॒विषा॑ विधेम, इति।

यस्मात्परमात्मनः सकाशाद्धिरण्यर्भश्चतुर्मुखो ब्रह्माऽग्ने सृष्टयादौ समवर्तत संभूतो जातः। स च यत्प्रसादाद्भूतस्य भुवनजातस्यैक एव पतिरासीत्। स परमात्मा पृथिवीं द्याभिमां प्रत्यक्षामुतापि दाधार धृतवान्। तं परमात्मानं विनाऽन्यस्मै कस्मै हविषा हविष्मता यज्ञेन विधेम विध्यनुष्ठानं कुर्मो न कस्मैचित्किंतु तस्यैव प्रीत्यर्थं सर्वं श्रौतं स्मार्तं कर्म कुर्मः।

द्वितीयामाह---
यः प्रा॑ण॒तो नि॑मिष॒तो म॑हि॒त्वैक॒ इद्राजा॒ जग॑तो ब॒भूव॑।
य ईशे अ॒स्य द्वि॒पद॒श्चतु॑ष्पदः॒ कस्मै॑ दे॒वाय॑ ह॒विषा॑ विधेम, इति।
यः परमात्मा प्राणतः प्राणवतो निमिषवतो निमिषवतो जङ्गमस्य स्थावरस्य मध्ये विद्यमानान्द्विपदो मनुष्यपक्ष्यादींश्चतुष्पदो गोमहिष्यादीनीशे शिक्षयति सर्वप्राणिहृदयपुण्डरीके स्थित्वाऽन्तर्यामितया जगत्सर्वं पुण्यषापेषु प्रेरयति, तं परमात्मानं विनेत्यादि पूर्ववत्।

तृतीयामाह---
य आ॑त्म॒दा ब॑ल॒दा यस्य॒ विश्व॑ उ॒पास॑ते प्र॒शिषं॒ यस्य॑ देवाः॒।
यस्य॑ छा॒याऽमृतं॒ यस्य॑ मृ॒त्युः कस्मै॑ दे॒वाय॑ ह॒विषा॑ विधेम, इति।
य आत्मानं जीवरूपं ददातीत्यात्मदो बलमन्नादिपुष्टिं ददातीति बलद उभयत्र दैर्घ्यं छान्दसम्। यस्य परमात्मनः प्रशिषमाज्ञां विश्वे सर्वे मनुष्याः सर्वेऽपि देवा उपासते मूर्ध्ना परिपालयन्ति। यस्य परमात्मनश्छायाऽऽश्रयः शरणागतत्वममृतं मोक्षहेतुर्यस्याशरणागतत्वं मृत्युर्नरकहेतुः। तं परमात्मानं विनेत्यादि पूर्वंवत्।

चतुर्थीमाह---
यस्ये॒मे हिमव॑न्तो महित्वा यस्य॑ समुद्र ꣳ रसया॑ स॒हाऽऽहुः।
यस्येमाः प्र॒दिशो॒ यस्य॑ बा॒हू कस्मै॑ द॒वाय॑ ह॒विषा॑ विधेम, इति।
इमे भूण्डले विद्यमाना हिमवन्तो हिमवत्पर्वतप्रभृतिमहामेरुर्विन्ध्ये सह्यत्रिकूटाचलप्रभृतिपर्वताः, यस्य परमात्मनो महित्वा महित्वानि विभूतयः। हिमवन्त इत्यत्र हिमाचलस्य सर्वपर्वतराजन्यत्वात्तन्नामपूर्वकं छत्रिन्यायेनेतरेषां ग्रहणम्। यतो जगन्माता भागीरथी च तदुत्तरौ (तत्र स्थिता?) तस्मादित्यर्थः। किंच रसाशब्दो नदीवाची। जातावेकवचनम्। रसया नद्या गङ्गादिसर्वनदीभिः

[[792]]

परिशिष्टत्वेन संगृहीत: — [अनु॰ १]
[सह] समुद्रं लवणादिसमुद्रान्यस्य परमात्मनो विभूतिमाहुर्वेताः कथयन्ति। इमाश्चतस्रः प्राच्यदिदिशो यस्य परमात्मनोऽवयवाः। प्रदिशो विदिश आग्नेय्याद्या यस्य परमात्मनो बाहू। अनया रीत्या गिरिनदीवृक्षादि सर्व परमात्मनो विभूतिरित्युक्तम्। तं परमात्मानं विनेत्यादि पूर्ववत्।

अथ पञ्चमी---
यं क्रन्द॑सी॒ अव॑सा तस्तभा॒ने अ॒भ्यैक्षे॑तां॒ मन॑सा॒ रेज॑माने।
यत्राधि॒ सू॒र उदि॑तौ॒ व्येति॒ कस्मै॑ दे॒वाय॑ ह॒विषा॑ ह॒विषा॑ विधेम, इति।

यत्र ययोर्द्यावापृथिव्योरध्यन्तराले सूरः सूर्य उदितः सन्व्येति शिशुमारचकं परितो भ्राम्यति। ते द्यावापृथिव्यौ कीदृश्यौ, क्रन्दसी अतिवृष्टिविद्युत्पातादिना प्रलयाधारत्वेन च क्रन्दनस्य प्राणिरोदनस्य हेतुभूते। एतेन लयकारणत्वमुक्तम्। किंचावसा रक्षकेणान्नेन तस्तभाने जीवानां स्थितिं कुर्वाणे। एतेन जीवनहेतुत्वमुक्तम्। एतदुपलक्षणमुत्पत्तेरपि। जगदुत्पत्तिस्थितिलयकारणभूते। रेजमाने विराजमाने। एवंविधे रोदस्यौ यं परमात्मनं मनसा निर्मलमनोवृत्त्याऽभितः सर्व(त ऐक्षेता-) माध्यायतः। तं परमात्मानं विनेत्यादि पूर्ववत्।

अथ षष्ठी---
येन॒ द्यौरु॒ग्रा पृ॑थि॒वी च॑ दृढे॒ येन॒ सुवः॑ स्तभि॒तं येन॒ नाकः॑।
यो अ॒न्तरि॑क्षे॒ रज॑सो वि॒मानः॒ कस्मै॑ दे॒वाय॑ ह॒विषा॑ विधेम, इति।
अग्राऽशनिपातादिना क्रूरा द्यौः पृथिवी च येन परमात्मना (दृढे) दृढीकृते सर्वप्राणिधारणपोषणक्षमे कृते। येन परमात्मना सुवरादित्यमण्डलं स्तभितमन्तरिक्षे निराधारं स्थापितम्। अत एव भूमौ न पतति। येन परमात्मना नाकः स्वर्गनिष्ठविशेषः पुण्यात्मनामुपभोगाय निर्मितः। यः परमात्माऽन्तरिक्षे भुवर्लोके रजसो वृष्टिरूपोदकस्य विमानो निर्माणकर्ता तं परमात्मनं विनेत्यादिपूर्ववत्।

अथ सप्तमीमाह---
आपो॑ ह॒ यन्म॑ह॒तीर्विश्व॒मायं॒ दक्षं॒ दधा॑ना ज॒नय॑न्तीर॒ग्निम्।
ततो॑ दे॒वानां॒ निर॑वर्त॒तासु॒रेकः॒ कस्मै॑ द॒वाय॑ ह॒विषा॑ विधेम, इति।

यद्यदा जगतीं निर्मातुं संकल्पितवांस्ततस्तदा परमात्माऽऽप उदकानि निर-
वर्ततोत्पादयामास। आप इत्यत्र प्रथमाया द्वितीयायां तात्पर्यम्। आपः कीदृशीर्महतीः पूज्याः समुद्रादिरूपेण महापरिमाणा वा। पुनः कीदृशीरा समन्तादयः शुभावहो विधिर्यस्य तदायं दक्षं समस्तप्राणिधारणपोषणक्षमं विश्वं दधाना धारयन्तीः। अग्निं जनयन्ती। परमात्मा कीदृश एकोऽद्वितीयो देवादीनामसुर्ब्रह्मादीनां प्राणभूतो ह किल। निरवर्ततेत्यत्रान्तर्णिच्प्रत्ययार्थो बोध्यः। तं परमात्मानं विनेत्यादि पूर्ववत्।

अथाष्टमीमाह---
यश्चि॒दापो॑ महि॒ना प॒र्यप॑श्य॒दृक्षं॒ दधा॑ना ज॒नय॑न्तीर॒ग्निम्।
यो दे॒वेष्वधि॑ दे॒व एक॒ आसी॒त्कस्मै॑ देवाय॑ ह॒विषा॑ विधेम, इति।

[[793]]

अनु॰ १] सभाष्यो दशमप्रपाठकः।
दक्षं श्रौतस्मार्तकर्मानुष्ठानक्षममग्निं दधाना अग्निं जनयन्तीः। वडवाग्नेः समुद्रोदके विद्यमानत्वात्। आप उदकानि चिच्चिद्रूपो यः परमात्मा महिना महिम्ना। मलोपश्छान्दसः। पर्यपश्यन्निखिलजीवजीवने साधनत्वेनापश्यत्। यः परमात्मा सर्वेषु देवेष्वध्यधिकत्वेनैको देव आसीत्। तं परमात्मानं विना कस्मै देवाय हविषा विधेम न कस्मैचित्किंतु तत्प्रीत्यर्थमेव। सप्त पाकयज्ञाः सप्त हविर्यज्ञाः सप्त सोमसंस्था आहत्यैकविंशसंस्था अन्यत्पूर्तवापीकूपतटाकगोदानभूदानादि चानुष्ठाय समर्पयामः। व्याख्यातमन्यद्यत्किंचित्। )

अथेदानीं यथा हिरण्यगर्भादयः परमात्मन उपलक्षकास्तथा परमात्मना सृष्टं दिगादिकं जगादिकं जगद्विस्फूर्तिश्च परमात्मानमुपलक्षयतीति मन्त्रद्वयेन दर्शयति---
ए॒ष हि दे॒वः प्र॒दिशोऽनु॒ सर्वाः॒ पूर्वो॑ हि जा॒तः स उ॒ गर्भे॑ अ॒न्तः।
स वि॒जाय॑मानः स जनि॒ष्यमा॑णः प्र॒त्यङ्मुखा॑स्तिष्ठति वि॒श्वतो॑मुखः॥
वि॒श्वत॑श्चक्षुरु॒त वि॒श्वतो॑मुखो वि॒श्वतो॑हस्त उ॒त वि॒श्वत॑स्पात्।
सं बा॒हुभ्यां॒ नम॑ति॒ सं पत॑त्रै॒र्द्यावा॑पृथि॒वी ज॒नय॑न्दे॒व एकः॑, इति।

[ एष ] विद्वद्भिरनुभूयमानो देवः स्वप्रकाशः परमात्मा प्रदिशः प्रकृष्टाः प्राच्याद्या आग्नेय्याद्याश्च दिशः सर्वा अनुप्रविश्यावस्थितः। प्रवेशस्य श्रुत्यन्तरप्रसिद्ध्यर्थो हिशब्दः। तथा पूर्वो जातो हिरण्यगर्भरूपत्वेनायमेव प्रथममुत्पन्नः। हिशब्देन हिरण्यगर्भः समवर्ततेतिमन्त्रप्रसिद्धिः सूच्यते। स उ स एव परमेश्वरो गर्भेऽन्तर्ब्रह्माण्डरूपस्य गर्भस्य मध्ये वर्तते। स एव विजायमानो देवतिर्यगादिरूपेणेदानीं जायते इतः परमपि जनिष्यमाणः स एव। स च प्रत्यङ्ङन्नमयादिकोशेभ्य आन्तरः। मुखा देहेन्द्रियाध्यक्षत्वेन मुख्यः। विश्वतः सर्वतो मुखानि रूपाद्युपल्धिद्वाराणि चक्षुरादीनि यस्यासौ विश्व-तोमुखस्तादृशोऽयं जगदधिष्ठानत्वेन तिष्ठति। स च ब्रह्माणडरूपदेहवत्त्वात्सर्वप्राणिनां च तद्देहस्वरूपत्वात्तदीयैः सर्वैश्चक्षुरादिभिर्युक्त इति विश्वतश्चक्षुरित्यदिभिः पदैरभिधीयते। तत्तल्लोकनिवासिनां प्राणिनां चक्षूंषि तत्र तत्र स्थितान्येवैतदीयानि भवन्ति। अतोऽस्य सर्वतश्चक्षुप्मत्त्वम्। एवं विश्वतोमुखत्वादिकं द्रष्टव्यम्। स च परमेश्वरो बाहुभ्यां संनमति बाहुसदृशाभ्यां धर्माधर्माभ्यां निमित्तकारणाभ्यां सर्वं जगद्वशी करोति। तथा संपतत्रैः पतनशीलैः पञ्चीकृतपञ्चमहाभूतैः संनमति सर्वं जगदुत्पादयति। एवमयं द्यावापृथिव्यादिकं कृत्स्नं जगदुत्पादयन्नेक एवावष्ठिते।

उक्तार्थे श्रद्धातिशयमुत्पादयितुं मन्त्रद्वयेन गन्धर्ववृत्तान्तं दर्शयति---
वे॒नस्तत्पश्य॒न्विश्वा॒ भुव॑नानि वि॒द्वान्यत्र॒ विश्वं॒ भव॒त्येक॑नीळम्।
यस्मि॑न्नि॒द ꣳ सं च॒ चैक॒ ꣳ स ओतः॒ प्रोत॑श्च मि॒भु प्र॒जासु॑॥
१००

[[794]]

परिशिष्टत्वेन संगृहीत: — [अनु॰ १
प्र तद्वोचे अ॒मृतं॒ नु वि॒द्वान्ग॑न्ध॒र्वो नाम॒ निहि॑तं॒ गुहा॑सु॥
त्रीणि॑ प॒दा निहि॑ता॒ गुहा॑सु॒ यस्तद्वेद॑ सवि॒तुः पि॒ता स॑त् (३), इति।

वेनो नाम गन्धर्वः सर्वप्राणिनां गुहासु बुद्धिषु निहितममृतं विनाशरहितं तद्वस्तु स्वानुभवेन विद्वान्प्रवोचे नु शिष्येभ्यः प्रोवाच खलु। कीदृशो वेनः। यत्र यस्मिन्परमात्मवस्तुनि विश्वं जगदेकनील(ळं) भवत्येकत्वेन विश्वमवस्थितं सत्तादात्म्यं प्राप्नोति तद्वस्तु गुरुशास्त्रप्रसादेन पश्यन्साक्षात्कुर्वन्विश्वा भुवनानि सर्वानपि लोकान्विद्वाञ्जानन्वर्तते। आत्मसाक्षात्कारे हि सर्वं जगत्तदात्मकमित्यवगतिर्भवति। किंच वेनेन दृष्टे यस्मिन्वस्तुनि परमात्मनीदं जगत्सं(च वि) चैति स्वयमुत्पद्यते विलीनं च भवति। एकमद्वितीयतत्त्वरूपः (स) परमात्मा विभुर्व्यापी सन्प्रजासु दीर्घतन्तुव-दोतस्तिर्क्तन्तुवत्प्रोतश्चावतिष्ठते। गुहासु प्राणिनां बुद्धिषु त्रीणि पदा जाग्र-त्स्वप्नसुषुप्तिरूपाणि त्रीणि स्थानानि निहिताऽवस्थितानि। योऽयं गन्घर्वस्तज्जागकाद्यनु(धि)ष्ठानं वेद स गन्धर्वः सवितुरुत्पादकस्य स्वकीयजनकस्यापि पिता सज्जनको भवति। लोकप्रसिद्धः पिता पुत्रस्य देहमात्रं जनयति ब्रह्मतत्त्वाभिज्ञास्तु परमात्मरूपेण सर्वजगदुत्पादकत्वाल्लोकप्रसिद्धस्य स्वजनकस्यापि स्वयमुत्पादको भवति। "यस्ता विजानात्सवितुः पिता सत् " इति श्रुत्यन्तरात्।

तस्य परमेश्वरस्य व्यवहारकाले सर्वप्राण्युपकारकत्वं परमात्मदर्शिनो मुक्तिप्रदत्वं च मन्त्रद्वयेन दर्शयति---
स नो॒ बन्धु॑र्जनि॒ता स वि॑धा॒ता धामा॑नि॒ वेद॒ भुव॑नानि॒ विश्वा॑।
यत्र॑ दे॒वा अ॒मृत॑मानशा॒नास्तृ॒तीये॒ धामा॑न्य॒भ्यैर॑यन्त॥
परि॒ द्यावा॑पृथि॒वी य॑न्ति स॒द्यः परि॑ लो॒कान्परि॒ दिशः॒ परि॒ सुवः॑
ऋ॒तस्य॒ तन्तुं॑ विततं वि॒चृत्य॒ तद॑पश्य॒त्तद॑भवत्प्र॒जासु॑, इति॥

स परमेश्वरो नोऽस्माकं सर्वेषां बन्धुः। अस्मदनुष्ठितसुकृतानुसारेण हितकारित्वात्। जनितोत्पादकः। भोक्तृ(स्रष्टृ)त्वात्। स च विधाता जगतो निर्माता सन्विश्वा भुवनानि सर्वानुत्तमाधमलोकान्धामानि तेषु देवादीनां योग्यानि स्थानानि च वेद जानाति। यत्र तृतीये लोके देवा इन्द्रादयोऽमृतमानशानाः सुधां पिबन्तो धामानि स्वकीयस्थानान्यभ्यैरयन्त सर्वतः प्राप्तवन्तः। तत्सर्वं विदित्वा तत्तदनुष्ठितकाम्यकर्मानुसारेण फलं प्रयच्छतीत्यर्थः। इह तु मुमुक्षवस्ते सर्वे विदिततत्त्वाः सन्तो द्यावापृथिवी लोकद्वयं सद्यः परियन्ति। बन्धमोक्ष(बोधक्षण) एव सर्वतो व्याप्नुवन्ति। तथा लोकनव(शि-ष्टा)नन्तरिक्षादीन्परियन्ति। दिशः प्राच्याद्याः परियन्ति। सुवः स्वर्गलोकभोगं परियन्ति। सर्वात्मकत्वेन सर्वव्याप्तिरुपपन्ना। ऋतस्य

[[795]]

अनु॰ १] सभाष्यो दशमप्रपाठकः।
सत्यस्य परब्रह्मणस्तन्तुमविच्छेदेनावस्थानं विततं विस्तीर्णं यथा भवति तथा [विचृत्य] विवृत्य गुरुशास्त्रमुखान्निश्चित्य तद्ब्रह्मतत्त्वमपश्यद्यः साक्षात्कृतवान्स एव प्रजासु मध्ये तद्ब्रह्मतत्त्वमभवत्। तथा च श्रुत्यन्तरम्---"ब्रह्मविद्ब्रह्मैव भवति" इति।

अम्भस्येत्यादिना तदभवत्प्रजास्वित्यन्तेन ग्रन्थेन प्रतिपादितां ब्रह्मविद्यामुपसंहरति---
प॒रीत्य॑ लो॒कान्प॒रीत्य॑ भू॒तानि॑ प॒रीत्य॒ सर्वाः॑ प्र॒दिशो॒ दिश॑श्च।
प्र॒जाप॑तिः प्रथम॒जा ऋ॒तस्या॒ऽऽत्मना॒ऽऽत्मान॑म॒भिसंब॑भूव, इति।
ऋतस्य सत्यस्य ब्रह्मणः प्रथमजाः प्रथमकार्यभूतः प्रजापतिर्हिरण्यगर्भो रूप(लोका)न्भूरादीन्भूतानि देवमनुष्यादिप्राणिदेहान्प्रदिश आग्नेय्याद्या दिशश्च प्राच्याद्याः (परित्य) सर्वतो व्याप्य सृष्टिकाले सृष्ट्वा पुनरपि परीत्य स्थितिकाले रक्षित्वाऽऽत्मना स्वस्वरूपेण तद्विषयतत्त्वज्ञानेनेत्यर्थः। आत्मानं सत्यज्ञानादिलक्षणमभिसंबभूव सम्यक्सर्वतः प्राप्तवान्।

तदेवं ब्रह्मविद्या प्रतिपादिता। अतस्तत्प्राप्तिसाधनभूताः सोपाधिकब्रह्म-ज्ञानजपस्नानादिकर्माङ्गभूता मन्त्राः कर्मकाण्डे पूर्वमनुक्ता अस्मिन्खिल-काण्डेऽभिधीयन्ते। तत्रैकेन मन्त्रेण ब्रह्मप्राप्त्यर्थ[ *मन्तर्यामिणं प्रार्थयते---
सद॑स॒स्पति॑मद्भुतं प्रि॒यमिन्द्र॑स्य॒ काम्य॑म्।
सनिं॑ मे॒धाम॑यासिषम्, इति।

सीदत्यस्मिन्नव्याकृते कारणे सर्वं जगदिति सदः, तस्य पतिं पालकमन्तर्या-
मिणमयासिषमहं प्राप्तवानस्मि। शीघ्रं प्राप्तवानित्यनया विवक्षया भूतार्थ]-निर्देशः। कीदृशं सदसस्पतिमद्भुतमाश्चर्यरूपम्। मनसाऽप्यचिन्त्यरचनारूपस्य जगतोऽनायासेन निर्मातृत्वमद्भुतत्वम्। इन्द्रस्य देवराजस्यापि प्रियम्। सोऽप्यन्तर्यामिणं कदा प्राप्स्यामीत्येवमाशास्ते। अत एव सर्वैरन्यैः काम्यमपेक्षणीयम्। सनिं कर्मफलस्य दातारम्। मेधां श्रुत्यादि(ताधीत)ग्रन्थधारणशक्तिं प्रयच्छन्तमिति शेषः।

अथ वह्न्युपादिकं परमेश्वरं प्रतीष्टप्राप्तिं प्रार्थयते---
उद्दी॑प्यस्व जातवेदोऽप॒घ्नन्निर्ऋ॑तिं॒ मम॑ (४)।
प॒शू ꣳश्च॒ मह्य॒माव॑ह॒ जीव॑नं च॒ दिशो॒ दिश, इति।

जाते प्राणिशरीरे जाठराग्निरूपेण विद्यतेऽवतिष्ठत इति (जातवेदाः। हे) जातवेदो मदनुग्रहार्थमुत्कर्षेण दीप्यस्व। किं कुर्वन्। ममानिष्टकारिणी निर्ऋतिं पापदेवताम-
_____________________________________________________
* एतच्चिह्रान्तर्गतं चतुःषष्ट्यनुवाकभाष्यात्संगृहीतम्। प्रकृते तस्यास्य च साम्यात्।

[[796]]

परिशिष्टत्वेन संगृहीत: — [अनु॰ १]
पघ्नन्विनाशयन्। तां विनाश्य ततो (मंह्य) मदर्थं पशून्गवाश्वादीञ्जीवनं दीर्घायुष्यं चकाराभ्यामन्यदपि सर्वं *गजाश्वादीनां भोगजातमावह संपादय। ततः सुखनिवासार्थं दिशः प्राच्याद्या निवासयोग्यानि तत्तद्दिगादिस्थानानि दिश देहि।

संपादितानां गवाश्वादीनामविनाशं प्रार्थयते---
मा नो॑ हि ꣳसीज्जातवेदो॒ गामश्वं॒ पुरु॑पं॒ जग॑त्।
अबि॑भ्र॒द॒ग्र आग॑हि श्रि॒या मा॒ परि॑पाताय, इति।

हे जातवेदस्त्वत्प्रसादान्नोऽस्मदीयं गवादिकं गृहक्षेमा(त्रा)दिकं च मा हिंसीन्मा विनाशयतु। जगच्छब्देन गवादिव्यतिरिक्तं गृहक्षेत्रादिकं विवक्षितम्। हेऽग्ने त्वमबिभ्रदधारयन्नस्मदपराधं मनस्यधारयित्वाऽऽगहि, अस्मदनुग्रहार्थमागच्छ। ततो मां श्रिया धनधान्यादिसंपदा परिपातय सर्वतः प्रापय।

इत ऊर्ध्वमेका(र्ध्वं द्वा)दशभिर्गायत्रीमन्त्रैः परब्रह्मसाक्षात्कारद्वारभूतास्तत्तल्लिङ्गोक्ता देवता मुमुक्षुरभ्यर्थयते। तत्राऽऽदौ विश्वरूपधरं रुद्रं प्रार्थयते----
पुरु॑षस्य विद्म सहस्रा॒स्य॑ महा॒देवस्य॑ धीमहि
तन्नो॑ रुद्रः पिरचो॒दया॑त्, इति।
विश्वतश्चक्षुरित्यादिमन्त्रोक्तो विराट्पुरुषः सहस्रक्ष(स्त)स्य पुरुषस्य स्वरूपं विद्म जानीमहि लभेमहि वा। तदर्थं तस्य विराड्रूपस्य महादेवस्य स्वरूपं धीमहि ध्यायेम। त(त्त)त्र ध्याने नोऽस्मान्नुद्रो विराड्रूपो महादेवः प्रचोदयात्प्रचोदयतु प्रेरययतु।

अथ "बिभ्राद्दोर्भिः कुठारं मृगमभयक(व)रौ सुप्रसन्नो महेशः " इत्या-
गमेन(मप्र)सिद्धमूर्तिधरं महेशं प्रार्थयते---
तत्पुरु॑षाय वि॒द्महे॑ महादे॒वाय॑ धीमहि।
तन्नो॑ रुद्रः प्रचो॒दया॑त्, इति।

सर्वत्र गायत्रीमन्त्रेषु बहुलं लिङ्गादिव्यत्ययः। तत्पुरुषाय तमागम(प्र)सिद्धं पुरुषाकारं महादेवं जानीमो ध्यायेम। तत्तस्मिन्ध्यानेऽस्मान्नुद्राः प्रेरयतु।
"बीजापूरगदेषु(क्षु)कार्मुक " इत्यागम(प्र)सिद्धमूर्तिधरं विनायकं प्रार्थ-
यते----
तत्पुरु॑षाय वि॒द्महे॑ वक्रतुण्डाय॑ धीमहि।
तन्नो॑ दन्तिः प्रचो॒दया॑त्, इति।
______________________________________________________
* इदं पदमधिकप्रायम्।

[[797]]

[अनु॰ १] सभाष्यो दशमप्रपाठकः।
गजसमानवक्त्रत्वेन दीर्घस्य तुण्डस्य रत्नकलशादिधारणार्थं वक्रत्वम्। दन्तिर्महादन्तः।

[नन्दिकेश्वरं प्रार्थयते----]
तत्पुरु॑षाय वि॒द्महे॑ चक्रतु॒ण्डाय॑ धीमहि (५)।
तन्नो॑ नन्दिः प्रचो॒दया॑त्, इति।
तद्यं परमशिववाहनरूपं नन्दिकेश्वरं वयं विद्महे (धीमहि च)। कथंभूतम्। पुरुषाय पुरुषं कामरूपित्वाज्जातुचित्स्वेच्छया तिर्यक्त्वं परिहाय च्छ(धृ)तदिव्यपुरुषविग्रहम्। पुनश्चक्रतुण्डाय चक्रतुण्डं चक्रमिव तुण्डं यस्य। यथा चक्रायुधं विष्णुप्रयुक्तं समु(द्य)द्रक्षांसि हन्ति तथा स्वारूढपरमशिवस्य रक्षोभिः सह संगरप्रसङ्गे स्वमुखेन तान्यत्तीत्यर्थः। तत्स नन्दिर्नन्दी नः प्रचो-
दयात्।

[षडाननं प्रार्थयते----]
तत्पुरु॑षाय वि॒द्महे॑ महासे॒नाय॑ धीमहि।
तन्नो॑ नन्दिः प्रचो॒दया॑त्, इति।
तद्यं वयं विद्महे धीमहि च तत्स पण्मुखः तिल(कार्ति)कस्वामी नः प्रचोदयात्। यं कथंभूतम्। पुरुषाय पुरुषम्। अनया(न्तर्या)मितया सर्वासु पूर्षु पूर्णत्वात्। [महासेनाय ] महती देवसेना यस्य तस्मै। तमिच्यर्थः।

[गरुडं प्रार्थयते----]
तत्पुरु॑षाय वि॒द्महे॑ सुवर्णप॒क्षाय॑ धीमहि।
तन्नो॑ गरुडः प्रचो॒दया॑त्, इति।
स्पष्टोऽयं मन्त्रः।
[ब्रह्म प्रार्थयते----]
वे॒दा॒त्म॒नाय वि॒द्महे॑ हिरण्यग॒र्भाय॑ धीमहि।
तन्नो॑ ब्रह्म प्रचो॒दया॑त्, इति।

त(य)द्ब्रह्म णः(नः) पुण्यापुण्येषु कर्मसु प्रेरयति तद्वयं विद्महे, गुरुकुले क्लिष्टा वेदान्तश्रवणादिना जानीमहे। ज्ञात्वा च निदिध्यासनर्यं वध(नार्थ-त्वधि)या सततं धीमहि, अखण्डं तदेवाममिति दिवानिशं मामृते(?) ध्याया-
मः। तत्कथंभूतम्। वेदात्मनाय वर्णव्यत्ययेन वेदात्मकाय, शाखोपशाखोपे-तसर्ववेदस्वरूपमित्यर्थः। हिरण्यगर्भाय चतुर्मुखब्रह्मस्वरूपमित्यर्थः। वेदहिरण्यगर्भयोरुपलक्षकत्वेन सर्वात्मकमिति यावत्। सेयं परमागायत्री।

[[798]]

परिशिष्टत्वेन संगृहीत: — [अनु॰ १]
[नारायणं प्रार्थयते----]
ना॒रा॒य॒णाय॑ वि॒द्महे॑ कन्यकु॒मारि॑ धीमहि।
तन्नो॑ विष्णुः प्रचो॒दया॑त्, इति।
ततो(द्यो) विष्णुर्नः प्रचोदयति तं विद्महे धीमहि च। कथंविधम्। भक्तानां नराणां समूहो नारं तस्यायनमाधार(स्त)म्। वसुदेवस्यापत्यं पुमान्वासुदेवस्तम्।

[नरसिंहं प्रार्थयते----]
व॒ज्र॒न॒खाय॑ वि॒द्महे॑ तीक्ष्मद॒ ꣳष्ट्राय॑ धीमहि (६)।
तन्नो॑ नारसि ꣳहः प्रचो॒दया॑त्, इति।
नरसिंह एव नारसिंहः। वज्रनखाय तीक्ष्णदंष्ट्राय तस्मै प(येत्येतत्प)दयो-
जना पूर्ववत्सेयम्(ज्ज्ञेया)। अयसा(कस्मा)त्स्तम्भादवतीर्य स्वनखैर्हिरण्य-कशिपुजठरभेत्तुः कृत(त्त?)तदीयान्त्रयज्ञोपवीतस्य भगवतो नरकण्टीरवगाय (रूपस्य) [वज्रनखत्वं तीक्ष्णदंष्ट्रत्वं च युक्तमेव ]।
[आदित्यं प्रार्थयते----]
भा॒स्क॒राय॑ वि॒द्महे॑ महद्युतिक॒राय॑ धीमहि।
तन्नो॑ आदित्यः प्रचो॒दया॑त्, इति।
अदितेर्देवमातुरयमादित्यः। भा भूर्लोकावे(क ए)व दीप्तिस्तत्कर्ता भास्कारः। आन्महत इत्यादिना प्राप्तस्याऽऽ[त्वस्य] लोपश्छान्दसः। अव्यदतीतवद्योजयितव्यम्।

अग्निं प्रार्थयते---
वै॒श्वा॒न॒राय॑ वि॒द्महे॑ लाली॒लाय॑ धीमहि।
तन्नो॑ अग्निः प्रचो॒दया॑त्, इति।

स्वस्मिन्दत्तानि हव्यानि यथाभागं स्वयमश्नन्नन्यदेवताभ्यो नयतीत्यग्निः। विश्वेभ्यो नरेभ्यो हितो वैश्वानरः। लौकिकवैदिकव्यापारानुकूल्येन सर्वप्राणिहित इति यावत्। लालीलायेत्यत्र पृषोदरादेराकृतिगणत्वाद्ध इति नणो(वर्णो) लुप्यते। (हे)लालीलायेत्यर्थः। हेला स्या(स्वा)कुटुम्बिकी क्रीडा लीला सर्वदेवताग्रगण्यत्वलक्षणा च क्रीडा यस्य(स्या)[स्ति] स हेलाली(ल)स्तस्मै हेलालीलाय। यद्वा वैश्वानराय विद्म हेलालीलायेत्यक्त(त्येवं) पदच्छेदः। तथा च मन्त्रान्तरप्रयोगः। यद्वा घा सत्यमुत यन्न विद्मेति। पूर्वत्राऽऽत्मनेपदमत्र परस्मैपदम्। उभयत्र बहुवचनमेवात एवार्थैक्यम्। अन्यदतिक्रान्तवद्योजयितव्यम्।

[[799]]

[अनु॰ १] सभाष्यो दशमप्रपाठकः।
आदिशक्तिं प्रार्थयते---
का॒त्या॒य॒नाय॑ वि॒द्महे॑ कन्यकु॒मारि॑ धीमहि।
तन्नो॑ दुर्गिः प्रचो॒दया॑त्, इति।
छान्दसप्रयोगं लोकानुसारेण व्याख्यास्यामः। दाक्षायणी सती किल दक्षस्य पितुर्याज्ञिके पावके भाविगिरिराजन्यभागधेयोदयवशेन दिव्यं परममङ्गलास्पदं कायं तिरश्चक्रे। ततः परमयोगिन्यां मेनकायां प्रालेयाचलादाविश्चक्रे। जनित्वाऽऽदौ (?) कन्या चासौ प्राक्परिणयात्कुमारी चेति कन्यकुमारी तत्संबुद्धौ हे कन्यकुमारि। [यद्वा ] कनति देदीप्यत इति कन्या। कन कान्तौ। कुत्सितं प(पा)रतन्त्र(न्त्र्य)दिलक्षणं बाल्यं मारयति, क्रीडावशेन करपल्लवाभ्यां पदपङ्गजाभ्यां च कुं भूमिं मारयतीति वा कुमारी। हे कन्यकु-
मारि भो हैमवति भो मैनकेयि त्वां विद्महे, हरिहरविरिञ्च्यादिभिराराध्यां सर्वत उत्कृष्टां भक्त्यैकसुलभां जानींमहे। विदित्वा च रात्रिंदिवं धीमहि। भुक्तिमुक्तिप्रदात्रीमिति शेषः। कस्मै, कात्यायनाय स्वपित्रे। यथा रामकृष्णादिरूपेणावतीर्णस्य भगवतो बहवो मातामितरस्तथा भगवत्या अपि देवकार्यचिकीर्षया ज[ग]दनुजिधृक्षया चावतीर्णायाः। राक्षसैर्दुःखेन गम्या दुर्गा(र्गिः)। इकारान्तत्वं छान्दसम्।

एवं द्वादश गायत्र्यो व्याख्याताः। अथ स्नानाङ्गभूता मन्त्र उच्यन्ते। तत्र शिरसि मृत्तिकया सह दूर्वां धारयितुं दूर्वाभिमन्त्रणमन्त्रानाह---
सहस्रपर॑मा दे॒वी॒ श॒तमू॑ला श॒ताङ्कु॑रा।
सर्व ꣳ॑ हरतु॑ मे पा॒पं॒ दू॒र्वा दुः॑स्वप्न॒नाशि॑नी, इति।

येयं दूर्वाभिमानिनी देवता सा मे पापं सर्वं हरति। कीदृशी। सहस्रसंख्याकेभ्यः पावनहेतुभ्यो द्रव्येभ्यः परमोत्कृष्टा। सा च देवी द्योतनात्मिका। शतसंख्याकानि मूलानि यस्याः सा शतमूला। तथा शताङ्कुरा। शतशब्देन बहुत्वमात्रमुपलक्ष्यते। दुःस्वप्रकृतमनिष्टं नाशयतीति दुःस्वप्ननाश(शी)नी।

काण्डा॑त्काण्डात्प्र॒रोह॑न्ती॒ पुरु॑षः परुषः॒ परि॑ (७)।
ए॒वा नो॑ दूर्वे॒ प्रत॑नु स॒हस्रे॑ण श॒तेन॑ च, इति॥
काण्डादिति। दूर्वति हिनस्ति पातकमिति दूर्वा तत्संबुद्धौ हे दूर्वे। दुर्वी हिंसायाम्। हे तृ(ण)विशेष त्वं नोऽस्माञ्शतेन सहस्रेण च पौत्रदौहित्राद्यनेकप्रकारैः प्रतनु प्रकृष्टं सर्वोत्कृष्टं यथा [भवति तथा] विस्तारय। त्वं किंभूता। परुषः [परुषः ] परि प्रतिपर्व परितः प्ररोहन्ती। काण्डात्काण्डात्प्रतिमूलात्सकाशाच्च प्ररोहन्तीति
____________________________________________________
१ घ. ङ. ०नाशनी।

[[800]]

परिशिष्टत्वेन संगृहीतः —        [अनु० १]
[संबन्धः] (*अयमभिप्रायः।) दूर्वाया एप स्वभावः। प्रतिपर्व भूसंपर्कवशात्पादप्रसारः। पादेषु प्रसृतेषु तदेव पर्व मूलं भवति तस्मादेव मूलात्पुनरङ्कुरोदयस्त एवाङ्कुराः पुनर्दूर्वा-लतायन्ते ताभ्यो लताभ्यः पुनः पर्वपरम्पेरति। एवा, एवं प्रकारेणोत्पद्यमानेत्यर्थः। एवमित्यव्ययविभक्तेराङादेशश्छान्दसः। [अयमभिप्रायः —] हे दूर्वे यथा पूर्वोक्तभङ्ग्या त्वद्वंशवृद्धिस्तथाऽस्मद्वंशं वर्धयेति।
या  श॒तेन॑ प्रत॒नोषि॑ सु॒हस्रे॑ण वि॒रोह॑सि।
तस्या॑स्ते  देवीष्टके वि॒धेम॑  ह॒विषा॑ व॒यम्, इति।
या  शतेनेति। हे देवि पिशङ्गया कान्त्या देदीप्यमाने। इष्टैर्मन्त्रैर्भक्तैः कायते शब्द्यते स्तूयत इतीष्टका तत्संबुद्धौ हे इष्टके। कै गै शब्दे सूत्वा (?)। ते तव संबन्धिनीं परिचर्यां वयं हविषा हविष्प्रदानैर्विधेम कुर्मः। ते किंविधायास्तस्याः। सा का या त्वं शतेन स्वान्वयं प्रतनोषि सहस्रेण च विरोहस्युत्पद्यसे। एतद्भावार्थः पूर्वमन्त्रे प्रपञ्चितः।
अथ  मृत्तिकाभिमन्त्रणमन्त्राः। तत्र प्रथममन्त्रमाह —
अश्व॑क्रा॒न्ते  र॑थक्रा॒न्ते॒  वि॒ष्णुक्रा॑न्ते व॒सुंध॑रा।
शिरसा॑  धार॑यिष्या॒मि॒ र॒क्ष॒स्व मीं  पद॒ पदे, इति।
येयं  भूमिस्तामश्वाः शुद्धिहेतवः  स्वपदैराक्रामन्ति तादृशी भूमिरश्वक्रान्ता।
अग्निचयन उखानिर्माणर्थमृत्स्था [प]नप्रदेशस्था(स्या)श्वाक्रमणविधानादश्वपदानां मृच्छुद्धिहेतुत्वं गम्यते। तथा रथक्रान्ता रथचरणेन क्षुण्णा सती शुद्धा भवति। तथा त्रिविक्रमावतारे विष्णुः स्वपदेन भूमिमाक्रामति ततोऽपि शुद्धत्वम्। अश्वरथविष्णुभिः क्रान्ते शुद्धे हे भूमे वसुंधरा सर्वाणि वसूनि धारयतीति तथा [तादृशीं त्वां] स्नान-कर्मण्येतस्मिन्मदीयशिरसा [धारयिष्यामि] धारिता देवी [च] द्योतमाना [सती] त्वं मां स्नानार्थं गच्छस्तं पदे [पदे] रक्षस्व।
द्वितीयमन्त्रमाह —
भूमिर्धेनुर्धरणी  लो॑कधा॒रिणी।
उ॒द्धृता॑ऽसि  व॑राहे॒ण॒ कृ॒ष्णे॒न  श॑तवा॒हुना, इति।
हे  मृत्तिके त्वं प्रलयकाल एकार्णवीभूतायां  सप्तार्णव्यां निमग्ना  सती कृष्णवर्णेन शतसंख्याकबाहुयुक्तेन वराहावतारेण पूर्वमुद्धृताऽसि। कीदृशी भूमिः, धेनुः कामधेनुवत्प्रीणयित्री। धरणी सस्यानां धारयित्री। लोकधारिणी प्राणिनामपि धारयित्री।
* धनुश्चिह्रान्तर्गतो  ग्रन्थोऽधिकः।

[[801]]

[अनु० १]    सभाष्यो दशमप्रपाठकः।
तृतीयमन्त्रमाह —
मृ॒त्तिके॑  हन॑ मे पा॒पं॒ य॒न्म॒या वु॑ष्कृतं॒ कृतम्।
मृ॒त्तिके॑ ब्रह्म॑दत्ता॒ऽसि॒ का॒श्यपे॑नाभि॒मन्त्रि॑ता।
मृ॒त्तिके॑  देहि॑ मे पु॒र्ष्टि॒ त्व॒यि स॑र्वं प्र॒तिष्ठि॑तम् ( ८ ) इति।

षट्पादेयमृङ्महापङ्क्तिच्छन्दस्का। हे मृत्तिके प्रशस्तमृद्यन्मया दुष्कृतमकर्तव्यं पापं कृतं तद्धन विनाशय। किंच यतस्त्वं ब्रह्मणा परमात्मना दत्ता भूमिरूपेण स्थापिता ब्रह्मदत्ताऽसि। ननु मामेवमभिमन्त्र्य कः स्नाति स्मेत्यत आह — काश्यपेन शिष्टाचार-प्राप्तत्वाद्वयम[प्य]भिमन्त्रयाम इति भावः। किंच मे मह्यं पुष्टिं देहि। यतः पृथिवीरूपायां त्वयि सर्वं चतुर्विधं भूतजातं प्रतिष्ठितं वर्तते। अतस्त्वय्यधिष्ठिचाय मह्यं पुष्टिं देहीत्यर्थः। अनन्यपदेन संबुद्धित्रयं भक्त्यतिशयप्रयोजनम्।
चतुर्थमन्त्रमाह —
मृ॒त्तिके॑  प्रतिष्ठि॑ते स॒र्वं॒ त॒न्मे नि॑र्णुद॒ मृत्ति॑के।
तया ह॒तेन॑ पापे॒न॒  ग॒च्छा॒मि प॑रमां॒  गतिम्, इति।
प्रतितिष्ठान्ति प्राणिनोऽस्यामिति प्रतिष्ठिता  तत्संबुद्धौ हे प्रतिष्ठिते  मृत्तिके मे मत्संबन्धि तत्प्रसिद्धं सर्वं पापं निर्णुद विनाशय।  हे मृत्तिके तया प्रसिद्धया त्वया पापेन हतेन सता  सति तृतीया। पापे हते  सतीत्यर्थः। परमां गतिमपवर्ग गच्छामि।
एवं दूर्वां मृत्तिकां च  दक्षिणहस्ते गृहीत्वा मन्त्रैरभिमन्त्र्याथेन्द्रादप्यभयादिकं प्रार्थ्यते द्वाभ्यां मन्त्राभ्याम्। [तत्र प्रथमं मन्त्रमाह — ]
यत॑ इन्द्र॒ भया॑महे॒ ततो॑ नो॒ अभ॑यं  कृधि।
मघ॑वञ्छ॒ग्धि  तव॒ तन्न॑  उ॒तये॒ विद्विषो॒  विमृधो॑ जहि, इति।
हे  इन्द्र मघवन्यतोऽस्मात्पाप्मनो रिपोर्निरयाद्व(च्च व)यं भयामहे बिभेम ततः पापादिभ्यः सकाशान्नोऽस्मभ्यमभयं कृधि कुरु। निष्पापा निःशत्रवो निर्निरयाश्च त्वत्प्रसादाद्भविष्याम इति भावः। न केवलं पाप्मादित्रितयादभयप्रदानमपि तु तत्पाप्मादित्रितयं शग्धि शातय विनाशयेति यावत्। किंच भक्तत्वेन तव संबन्धिनां नोऽस्माकमूतये रक्षणाय विद्विषोऽन्तर्बहिः शत्रूञ्जहि संहर कथंभूतान्। विमृध्नन्ति पीडयन्तीति विमृधस्तान्। क्विपि द्वितीयाबहुवचनम्। १०१

[[802]]

परिशिष्टत्वेन संगृहीतः —   [अनु० १]
[द्वितीयं मन्त्रमाह — ]
स्व॒स्ति॒दा वि॒शस्पति॑र्वृत्र॒हा विमृधो॑ व॒शी।
वृषेन्द्रः॑ पु॒र ए॑तु नः स्वस्ति॒दा अ॑भयंक॒रः, इति।

इन्द्रः स्नानार्थमुद्युक्तानां नोऽस्माकं  पुरः पुरस्तात्समक्षमेतु रक्षितुमागच्छतु। कथंभूतः। स्वस्तीहलोकसंबन्धिसौख्यं ददातीति स्वस्तिदः(दा)।  सारोजा(डा)देशः। विशो भक्तायाः प्रजायाः पतिः पालकः। वृत्रं हन्तीति वृत्रहा। विमृधः शत्रून्वशति स्वाधीनी करोतीति  वशी वशीकृतरक्षःसंघ इत्यर्थः।  वृषति पुष्करावर्चकादीन्मेघाना-ज्ञाप्या सिञ्चति भूमिमिति वृषा।  स्वस्ति परलोकसंबन्धि कल्याणं  ददातीति स्वस्तिदाः। ददातेः क्विप्। अभयंकरः स्पष्टम्।
अघैकेन  मन्त्रेणेन्द्रादिभ्यः  स्वस्तिपोषो याच्यते स्नानावसरे नक्रग्रहादिजन्या पीडा मा भूदिति —
स्व॒स्ति  न॒ इन्द्रो॑ वृ॒द्धश्र॑वाः  स्व॒स्ति नः॑  पू॒पा वि॒श्ववे॑दाः।
स्व॒स्ति  न॒स्तार्क्ष्यो॒  अरि॑ष्टनेमिः स्व॒स्ति नो बृह॒स्पति॑र्दधातु, इति।
इन्द्रो नोऽस्मभ्यं स्वस्ति दधातु  पोषयतु। किंविधः, वृद्धश्रवाः  समृद्धयशाः। पूपा नः स्वस्ति  दधातु। किंविधः, विश्ववेदा  बहुज्ञानो बहुधनो वा। तार्क्ष्यो गरुडो नः स्वस्ति दधातु। किंविधः, अरिष्टनेमिः। द्राघीयसा पथा गमनेऽपि राक्षसैर्वाऽनुपहिंसितरथः। रथैकदेशवाचिना नेमिशब्देन [रथ] उपलक्ष्यते। बृहस्पतिरिन्द्रपुरोधा नः स्वस्ति दधातु। निगदव्याख्यानम्।
अथैकेन मन्त्रेण सोमेन्द्रौ प्रार्थ्येते —
आप॑न्तमन्युस्तृ॒पल॑प्रभर्मा॒धुनिः॒  शिमी॑वा॒ञ्‍च्छरु॑मा ꣳ ऋजी॒षी।
सोमो॒ विश्वा॑न्यत॒सा वना॑नि॒ नार्वागिन्द्रं॑  प्रति॒माना॑नि  देभुः, इति।
सोमश्चन्द्रमा विश्वानि सर्वाणि वनान्योषधीवनस्पतीन्पुष्णातीति  शेषः। वनशब्देनात्रोद्भिज्जमात्रं लक्ष्यते। केन साधनेन पुष्णाति।  अतसा, गगनमण्डले स्वकीयसंततगमनेन। अत सातत्यगमने। सोमः कथंभूतः। आपान्तमन्युः। नुमागम-स्याऽऽर्षत्वादापातमन्युः।  उपर्युपरि क्रोधवानित्यर्थः।  यथा मातापित्रादयः शिशुषु वाचा व्याकुप्यन्ति जातुचित्कायेन च नतु कदाचिदप्यन्तरङ्गेण, तथा भगवान्नक्षत्रवल्लभोऽपि भक्तेष्वनुजिधृक्षयैतादृक्कोप आपान्तमन्युरित्युच्यते। अहो इदमापातरमणीय-मित्यादावापातशब्द उपर्युपरि पर्यायतया प्रयुज्यते। पुनः कथंभूतः। तृपलानां चन्द्र-कान्तशिलानां प्रभेव प्रभा यस्य सभाष्यो दशमप्रपाठकः। तृपलप्रभः। मधुनो माक्षि-कादेः प्रियो माधुनिः(?)।

[[803]]

[अनु० १]    सभाष्यो दशमप्रपाठकः।
मघोर्वसन्तस्य वा। वसन्ते खलु रोहिणीनायकः  सम्यगवभासते। पर्जन्यस्य पटलहि-माद्रेस्तदानीमभावात्। शमीवृक्षो यस्य प्रियत्वेन वर्तते [स शिमीवान्]। शमीवानिति वक्तव्ये शिमीवानिति प्रयोगश्छान्दसो द्रष्टव्यः। यथा बिल्ववृक्षः शैवस्तथा शमीवृक्षो-ऽपि शैव इति हेतोर्बिल्वपत्रवच्छमीपत्राण्यपि चन्द्रशेखरमस्तके समर्प्यन्त इति शमीचन्द्रयोरेकाधिकरणत्वादन्योन्यप्रियत्वम्। तथ शरुमान्बहुसौख्यवान्। तथजींषी, अतिदीप्तिमान्। एवं सोमं स्तुत्वेन्द्रं स्तौति — अर्वाग्वचनव्यत्ययः। अर्वाञ्चि। इन्द्रापेक्षया यान्यर्वाचीनानि प्रतिमानान्युपमानानि [तानि] गुणपराक्रमादिभिरिन्द्रं न देभुः। दम्भु हिंसायाम्, अस्माल्लिटि *बहुवचनम्। न पीडयन्ति स्मेत्यर्थः। लोके खलु स्वस्यान्यदुपमानं दुःखावहं मत्तुल्यं वर्तत इति चिन्तासंपादकत्वात्। तदभावे मत्सदृशो नास्तीति निरतिशयमहिमप्राप्तेः। एवमनुपमानोऽनन्यतुल्यः शचीपतिरस्मानवत्विति वाक्यशेषः।
अथैकेन  परमात्मा प्रार्थ्यते —
ब्रह्म॑ जज्ञा॒नं प्र॑थ॒मं पु॒रस्ता॒द्वि  सी॑म॒तः सु॒रुचो॑ वे॒न आ॑वः।
स बु॒ध्निया॑ उप॒मा  अस्य वि॒ष्ठाः स॒तश्च॒ योनि॒मस॑तश्च॒  विवः॑, इति।
पर(रं) ब्रह्म त्रिलोकाचित्रिया(कान्प्रति व्या)वः स्वप्रकाशेन विवृतानकरोत्। “व्यवहिताश्च” इत्युपसर्गक्रिययोर्व्यवधानम्। लोकान्कीदृशः। सुतरां रोचन्ते शोभन्त इति सुरुचस्तान्। ब्रह्म कीदृक्। प्रथमं सर्वदेवतादिमम्। तथा पुरस्तात्प्राच्यां दिशि सूर्यरूपेण जज्ञानं जायमानम्। विराजादिजनेः पुरस्तात्प्राग्धरण्यगर्भरूपेण वा जज्ञानम्। जनेः शानचि शपः श्लौ सति जज्ञानमिति रूपम्। तथा वेनः। व्यत्ययेन वेनं सर्वकमनीयम्। “वी कान्त्यादौ”। किमारभ्य सीमतः। द्वितीयायां तसिल्(यान्तात्तसिः)। सीमानं मर्यादाम्। भूलोकमध्यभागमारभ्य सुरुचस्रील्लोँकान्व्यावः प्रकाशितवानि(वदि)ति भावः। वी कान्त्यादावस्माद्याङ्पूर्वाल्ल(ल्लु)ङि मध्यमैकवचनेऽपि व्यत्ययेन प्रथमपुरुषो ग्राह्यः। त्रैलोक्यप्रकाशमेव स्फुटी करोति। सव्यत्ययेन तद्ब्रह्म बुघ्नियाः प्राच्याद्या दिशः सतो विद्यमानस्य घटपटादेर्योनिं स्थानमसतोऽमूर्तस्य वाय्वादेश्च योनिं प्रभवं विवः प्रकाशयति। वृणोतेः शपि लुप्ते लगुणे (?)च विवरिति रूपम्। अमाङ्योगेऽपि तिङोऽप्राप्तिश्छान्दसी। बुध्नियाः कीदृशः। उप समीपे मान्ति तिष्ठन्ति भूतानि यासु ता उपमाः सावकाशा इत्यर्थः। माङ्याने वर्तने चेति धातुपाठः अत एवास्य जगतो विष्ठा विविधस्थानभूताः। विविधं
* प्रथमपुरुषस्येति शेषः। +वेवेतेर्लङि  शपि लुप्ते  द्वित्वेऽत्वेऽगुणे चेति वक्तुं युक्तम्।
१ ङ. ०रब्रह्मदेवत्या त्रिष्टुब्याज्ञवल्क्यो दृष्ट्टा(द्रष्टा) ब्र०

[[804]]

परिशिष्टत्वेन संगृहीतः —   [अनु० १]
तिष्ठन्ति यास्विति व्युत्पत्तिः।  अम्बाम्बागोभूमीत्यादिना  षत्वम्। एतादृग्बुध्नियाः सदसद्योनिं च ब्रह्मैव प्रकाशयति  “तस्य भासा सर्वमिदं विभाति” इति मन्त्रान्तरादिति भावः। बुध्ना (बुध्निया) वै दिश इति श्रुतेः(तिः)।
अथ  पुनर्द्वाभ्यां पुनर्गृहीतमृत्तिकाशुद्ध्यर्थं पृथिवी प्रार्थ्यते। [तत्र प्रथममाह] —
स्यो॒ना पृ॑थिवि॒ भवा॑ नृक्ष॒रा नि॒वेश॑नी।
यच्छा॑  नः॒ शर्म॑  स॒प्रथाः॑, इति।
हे  पृथिवि विशाले भूमे त्वं नोऽस्मभ्यं स्योना। षोऽन्तकर्मणि। दुःखान्तकर्त्री भव। शर्मैहिकामुष्मिकसुखमपि यच्छ देहि।छान्दसं दीर्घत्वम्। कथंभूता। नॄन्मनुष्यांस्त-दुपलक्षितचतुर्विधभूतग्रामं क्षारयत्युत्पादयतीति नृक्षरा। उत्पादितान्ग्रामारण्यादिस्थानेषु निवेशयति यथायथं स्थापयतीति निवेशनी। प्रथया मलमूत्रगण्डूषनिष्ठीवनादि-सहिष्णुतालक्षणया कीर्त्या सह वर्तमाना सप्रथाः।
द्वितीयमाह —
ग॒न्ध॒द्वा॒रां  दु॑राध॒र्षां॒  नि॒त्यपु॑ष्टां करी॒षिणी॑म्।
ई॒श्वरी ꣳ॑ सर्व॑भूता॒नां॒ तामि॒होप॑ह्वये॒ श्रियम्, इति।
या  पूर्वोक्तरीत्या मयाऽभिष्टुता तां भूदेवतामिहास्मिन्स्नानकर्मण्युपह्वये समीपमाह्वयामि। कथंभूताम्। श्रीयते चतुर्विधैर्जनुष्मद्भिरिति  श्रीस्तां श्रियम्। गन्धो द्वारमनुमापकलिङ्गं यस्याः सा गन्धद्वारा ताम्। इयं पृथिवी भवितुमर्हति गन्धवत्त्वादि-त्यनुमानगम्यामित्यर्थः। दुराधर्षां कुद्दालखननाद्युपायसहस्रैरप्यप्रकम्प्याम्। नित्यं नानाविधैः सस्यैर्नगरग्रामादिभिर्गिरिनदीसमुद्रद्वीपादिभिश्च पुष्टा नित्यपुष्टा नित्या चासौ पूर्वोक्तैः पुष्टेति वा ताम्। करीषिणीं कृषीवलैर्बीजावापाय कृष्यमाणाम्। करीषं गोमयमस्यामस्तीति करीषिणी ताम्। करिणो(करीषा) [लक्षणया] गवादिपशवो यस्यां सन्ति सा करीषिणी तामिति वा। नानाविधचतुष्पाद्वतीमित्यर्थः। सर्वभूतानामीश्वरीम्। स्पष्टम्।
एतैर्मन्त्रैरभिमन्त्रितां मृत्तिकामापादतलमस्तकमुपलिप्य जलप्रवेशनार्थान्प्रार्थ-नामन्त्रानाह —
श्री॑र्मे भ॒जतु। अलक्ष्मी॑र्मे  न॒श्यतु। विष्णु॑मुखा॒ वै
दे॒वाश्छन्दो॑भिरि॒माल्लोँ॒कान॑नपज॒य्यम॒भ्य॑जयन्।  म॒हा ꣳ
इन्द्रो॒  वज्र॑बाहुः षोड॒शी शर्म॑ यच्छतु ( १० ), इति।
१. छ. ०भ्या परिगृही०।

[[805]]

[अनु०  १]    सभाष्यो दशमप्रपाठकः।
मे  मां श्रीर्गजान्तलक्ष्मीर्भजतु। मे मत्संबन्धिन्यलक्ष्मीर्ज्येष्ठा देवी नश्यतु। अस्मत्तोऽस्मत्कुलीनतोऽस्मद्बन्धुवर्गतोऽस्मद्ग्रामतोऽस्मद्राष्ट्रतो बहुयोजनान्तरितं दुरिप्त(दूरी म) वत्वित्यर्थः। किंच ये विष्णुमुखा लक्ष्मीपतिप्रधाना देवाश्छन्दोभिर्वेद-विहितैः साधनैरिमानृ(न)ध्यक्षांश्चतुर्दशसंख्याकाल्लोँकानभ्यजयन्। चिरायोपभोगा-यलेभिरे। अभिपूर्वो जयतिर्लब्धिकर्मा। कथम्। अनपजय्यं रक्षोनायकैरपजेतुमशक्यं यथा तथा । ते ना (चा) भीष्टप्रदा भूयासुरिति वाक्यशेषः। वै प्रसिद्धौ । अपि च
वज्राबाहुरिन्द्रोऽपि नः शर्म यच्छतु। कीदृशः। महांस्त्रिलोकीपूज्यः। षोडश कला अस्य सन्तीति षोडशी राकाचन्द्रः। लुप्तोपमा, स यथा सर्वाभीष्ट[प्रद] स्तथेन्द्र इति। यद्वा षोडशीति षोडशाक्षरा श्रीविद्योच्यते तज्जयीय(पस्य)पूर्वक[र्तृ]त्वादिन्द्रोऽपि षोडशी तज्जपप्रभावाद्देवपतिरैन्द्रीं पदवीमाजगामेति प्रसिद्धेः।
स्व॒स्ति  नो॑ म॒घवा॑ करोतु॒ हन्तु॒ पा॒प्मानं॒ यो॑ऽस्मान्द्वेष्टि॑, इति।
स्वस्तीति।  यजुः। मघवा शचीपतिर्वः स्वस्ति करोतु। यः पाप्माऽस्मान्द्वेष्टि  तं पाप्मानं हन्तु।
सो॒मान॒ꣳ स्वर॑णं कृणु॒हि ब्र॑ह्मणस्पते। क॒क्षीव॑न्तं॒ य औ॑शि॒जम्।
शरी॑रं  यज्ञशम॒लं कुसी॑दं॒ तस्मि॑न्त्सीदतु॒ यो॑ऽस्मान्द्वेष्टि॑, इति।
सोमानमिति।  हे ब्रह्मणस्पते शाखोपशाखासहितानां वेदानां परिपालक हे परमात्मन्मां सोमानं सोमलताभिषोतारं स्वरणं सर्वशाखासूदात्तादिखरनेतारं च कृणुहि कुरुष्व। त्वदनुग्रहात्स्वरादियुक्तं वेदानधीत्य सोमादिक्रतून्करिष्यामीत्यर्थः। किंच। उशिङ्नाम माता तस्या अपत्यं पुमानौशिजः। नामतः [कक्षीवन्तं] कक्षीवान्। विभक्तिव्यत्ययः। यः परमर्षिः स मम शरीरं यज्ञशमलं यज्ञक्रतुविषयं [शमं] श्रमं श्रमसहिष्णुत्वं लाति स्वी करोतीति यज्ञशमलं [तादृशं] करोतु। किंच यः शत्रुरस्मा-न्द्वेष्टि स तस्मिन्सीदतु चिरकालं तिष्ठतु। कस्मिन्यत्कुसीदं नरकम्। कुत्सितं यथा तथा सीदन्ति पापिनोऽस्मिन्निति व्युत्पत्तिः।
जानुदघ्ने जले प्रविश्य जप्यौ मन्त्रावाह —
चर॑णं प॒वित्रं॒ विततं  पुरा॒णं येन॑ पू॒तस्तर॑ति  दुष्कृ॒तानि॑।
तेन॑  प॒वित्रे॑ण शु॒द्धेन॑  पू॒ता अति  पा॒प्मान॒मरा॑तिं तरेम, इति॥
अनेन  मन्त्रेण लक्ष्मीपतिचरणारविन्दं स्तूयते। तेन वैष्णवेन चरणेन पूताः पवि-त्रान्तःकरणा वयमरातिं नरकहेतुत्वेन शत्रुभूतं पाप्मानमतितरेम। तेन कीदृशेन।
१ छ. तज्जापीय०।

[[806]]

परिशिष्टत्वेन संगृहीतः —   [अनु० १]
पवित्रेण  शुद्धेन स्पष्टम्। तेन  केन येन पूतो मर्त्यो  दुष्कृतानि तरति। यञ्च चरणं पवित्रम्। विततं विस्तृतम्, भूम्यन्तरिक्षस्वर्गाणामाक्रान्तत्वात्। पुराणं पुरातनम्। विष्णोः  पुराण-पुरुषत्वात्तदवयवानामपि पुराणत्वम्। अयमेव मन्त्रो  ब्राह्मणचरणक्षालनेऽपि  विनि-युज्यते।
स॒जोषा॑ इन्द्र॒ सगणो म॒रुद्भिः॒ सोमं॑  पिब वृत्रहञ्छूर  वि॒द्वान्।
ज॒हि  शत्रू॒ꣳ रप॒ मृधो॑ नुद॒स्वाथाभ॑यं कृणुहि वि॒श्वतो॑ नः, इति॥
सजोषा इति। हे वृत्रहन्हे शूर हे इन्द्रास्मदधिकृतेष्वग्निष्टोमादिक्रतुषु समागत्याग्नौ हूयमानं सोमं पिब। त्वं कथंभूतः। समानाऽऽस्थान्तःकरणवृत्त्यनुरूपा जोषा प्रीतिर्यस्यासौ सजोषाः। गणैः स्वकीयपरिचारकैः सह वर्तत इति सगणः। विद्वान्सर्वज्ञः। कैः सह, मरुद्भिः सह देवताभिः सह। मरुच्छब्दोऽत्रि देवतामात्रवचनः। अपि(जहि) शत्रू ꣳ रप मृघ इत्यत्र “दीर्घादटि समानपादे” इति नस्य रुत्वं पूर्वस्य सानुनासिकत्वं च। तथा च शत्रून[प]मृध इति पदच्छेदः। शत्रूञ्जाहि। मृधः क्विपि द्वितीयाबहुवचनम्। सङ्ग्रामानपनुदस्व विनाशय। अथानन्तरं नोऽस्मभ्यं विश्वतः सर्वतोऽभयं कृणुहि।
नाभिद्वयसजले  स्थित्वा जप्यान्मन्त्रानाह —
सु॒मि॒त्रा  न॒ आप॒ ओष॑धयः सन्तु दुर्मि॒त्रास्तस्मै॑
भूयासु॒र्यो॑ऽस्मान्द्वेष्टि॒  यं च॑ व॒यं द्वि॒ष्मः, इति।
नोऽस्मान्प्रत्याप ओषधयश्च सुमित्राः सुहृदः सन्तु। योऽस्मान्द्वेष्टि यं च वयं द्विष्मस्तस्मै दुर्मित्रा दुर्हृदो भूयासुः। अस्मभ्यं सुखं शत्रुभ्यो दुःखं चाब्देवता ओषधि-वनस्पतिदेवताश्च कुर्वन्त्वित्यभिप्रायः।
आपो॒  हि ष्ठा म॑यो॒भुव॒स्ता  न॑ ऊ॒र्जे द॑धातन ( ११ )।
म॒हे  रणा॑य॒ चक्षसे।  यो वः॑ शि॒वत॑मो॒  रस॒स्तस्य॑ भाजयते॒-
हं  नः॑। उ॒श॒तीरि॑व मा॒तरः॑। तस्मा॒ अरं॑ गमाम वो॒
यस्य॒ क्षया॑य॒ जिन्व॑थ। आपो॑ ज॒नय॑था  च नः, इति।
आप  इति। हि ष्ठेत्यत्र ‘हि’ ‘स्थ’ इति पदच्छेदः। हे आपो हि यस्मात्कारणाद्या यूयं मयोभुवः स्थ स्नानपानादिहेतुत्वेन सुखं प्रापयित्र्यो भवथ तस्मात्कारणाद्यू(त्ता थू)यं नो युष्मद्भक्तानस्मान्दधातन पोषयत। कस्मै प्रयोजनाय, चक्षसे परमात्मदर्शनाय। कथं-भूताय। रणाय रमणीयाय। तथा मह्यते पूज्यत इति मट्तस्मै महे
१. ङ. सुथप्रा०।

[[807]]

[अनु० १]    सभाष्यो दशमप्रपाठकः।
मोक्षरूपफलत्वान्महते, *भुक्तिमुक्तिप्रयोजनायास्मान्पोषय।  अन्यथा जीवनं व्यर्थ-मित्यभिप्रायः। किंच हे आपो वो युष्माकं यः शिवतमः कल्याणतमो रसो माधुर्यलक्ष-णोऽस्ति तस्येहास्यां भुवि विद्यमानान्नोऽस्मान्भाजयत पवित्रयत(पात्रयत) स्थानं कुरुतेत्यर्थः। यथा भाजने जलं तिष्ठति तथा युष्मदीयो रसोऽस्मासु तिष्ठत्विति भावः। अत्र निदर्शनं प्रदर्शयति। [मातर] इव यथा मातरः स्वापत्यमुत्तमगुडादि प्रापयन्ति तथा। कथंभूताः। उशतीरुशत्योऽपत्यवृद्धिं कामयमानाः। पुत्रदुहित्रादिस्नेहवत्य इति यावत्। किंच हे आपो वो युष्मान्वयमर[मल]मत्यर्थ शरणं गमाम प्राप्नुमः। कस्मै प्रयोजनाय शरणीकरणम्, यस्माद(यस्या)स्मदीयस्य पापजालस्य क्षयाय विप्रणाशाय यूयं जिन्वथ प्रीतिं कुरुथ, म(त)स्मै तत्क्षयार्थमेव। युष्माभिरपि भक्त[प्रिय]त्वादस्मत्पापक्षयार्थमेव यत्नः क्रियतेऽस्माभिरप्येतदर्थमेव युष्मच्चरणं शरणं क्रियते। अन्यथा कथ-मस्मत्पापक्षयार्थे युष्माभिरुद्यम्यतामित्यभिप्रायः। किंच भो अब्देवता नोऽस्माञ्जनयथ पुत्रदुहित्रादिजननसमर्थान्कुरुथ।
इतःपरं  द्वाभ्यां मन्त्राभ्यां वरुणाभिधानामधिष्ठानदेवतां  प्रार्थयते —
हिर॑ण्यशृङ्गं॒  वरु॑णं॒ प्रप॑द्ये  ती॒र्थं मे॑  देहि॒ याचि॑तः।
य॒न्मया॑  भु॒क्तम॒साधूनां  पा॒पेभ्यश्च  प्र॒तिग्र॑हः॥
यन्मे॒  मन॑सा वा॒चा॒ क॒र्म॒णा वा दु॑ष्कृतं॒ कृतम्।
तन्न॒ इन्द्रो॒ वरु॑णो॒  बृह॒स्पतिः॑  सवि॒ता च॑ पुनन्तु॒ पुनः॑ पुनः, इति।
सुवर्णमयशृङ्गवदुपर्यवस्थितं मुकुटं यस्यासौ हिरण्यशृङ्गस्तादृशं वरुणं जलाधिपतिं प्रपद्येष अनुग्रहार्थं प्राप्नोमि। तादृशो वरुणस्त्वं [ मे ] मया याचितः प्रार्थितः संस्तीर्थमावरणस्थानं देहि। किंचासाधूनां पापिनां गृहे मया यद्भुक्तम्, तथा पापेभ्यः पापिनां सकाशात्प्रतिग्रहश्च यः कृतः, अन्यदपि यद्दुष्कृतं मानसं वाचिंक कायिकं चानुष्ठितं मे मदीयं तत्सर्वमिन्द्रादयो देवास्तदशेषं( दा तदा ) पुनन्तु शोधयन्तु।
जलावस्थितदेवान्प्रति  नमस्कारमन्त्रं दर्शयति —
नमो॒ऽग्नेये॑ऽप्सु॒मते॒  नम॒ इन्द्रा॑य॒ नमो॒ वरु॑णाय॒
नमो वारुण्यै॑ नमो॒ऽद्भयः ( १२ ), इति।
आपो यस्याग्नेः सन्ति सोऽयमप्सुमाञ्जलमध्ये निगूढ इत्यर्थः। [तथाविधायाग्नय] इन्द्राय वरुणाय वारुण्यै वरुणपत्न्यै जलाभिमानिदेवताभ्यश्च नमस्कारोऽस्तु।
* अत्र भुक्तिशब्दोऽधिक  इव भाति।

[[808]]

परिशिष्टत्वेन संगृहीतः —    [अनु० १]
निमज्जनप्रदेशे  दुष्टजलापनयन[मन्त्र]माह —
यद॒पां  क्रू॒रं यद॑मे॒ध्यं यद॑शा॒न्तं तदप॑गच्छतात्, इति।
अपां  संबन्धि यत्क्रूरं रूपं मरणकारणमावर्तादिकं यच्चामेध्यं नीष्ठीवनादिदुष्टं यदप्यशान्तं वातश्लेष्मादिजनकं तत्सर्वमस्मान्निमज्जनप्रदेशादपगच्छतु।
निमज्जनमन्त्रानाह —
अ॒त्या॒श॒नाद॑तीपा॒ना॒द्य॒च्च  उ॒ग्रात्प्र॑ति॒ग्रहा॑त्।
तन्नो॒  वरु॑णो रा॒जा॒ पा॒णिना॑ ह्यव॒मर्श॑तु॥
सो॑ऽहम॑पा॒पो  वि॒रजो॒ निर्मु॒क्तो  मु॑क्तकि॒ल्बिषः।
नाक॑स्य पृष्ठमारु॑ह्य॒ गच्छे॒द्ब्रह्म॑  सलो॒कताम्, इति।
देवर्षिपितृमनुष्यादियज्ञमतीत्य  भुक्तमत्याशनम्। देवर्षिपितृतर्पणमतीत्य पीत-मुदकमतिपानम्। इच्छावर्ती यः पुमांस्तस्माद्यो धनप्रतिग्रहः सभाष्यो दशमप्रपाठकः। उग्रः। एतैर[त्य]शनातिपानदुष्प्रतिग्रहैः संपादितं यत्पापं मदीयं तत्पू(त्स)र्वं वरुणो राजा जलस्वामी स्वकीयेन पाणिनाऽपनयतु। ततः पापरहितः सोऽहं रजोगुणरहितः संसारकारणरागद्वेषादिदोषान्निर्मुक्तोऽत एवानुष्ठिता(ष्ठास्यमाना)त्यशनातिपानपापरहितः स्वर्गस्योपरिभागमारुह्य ब्रह्मणा हिरण्यगर्भेण समानलोकत्वं गच्छे [द्गच्छे]यम्।
यश्चा॒प्सु  वरु॑णः॒ सम पु॒नात्व॑घमर्ष॒णः, इति।
यश्चेति।  यजुः। अप्सु सप्तसमुद्रोदकेषु नानाविधमहानदीनददीर्घिकाकूपाद्युदकेषु च यो वरुणोऽधिष्ठितः सन्वर्तते सभाष्यो दशमप्रपाठकः। नः पुनातु। कथंविधः। अघं महापातकमपि कर्षति(मर्षयति) विनाशयतीत्यघमर्षणः।
तीर्थभूतानां  गङ्गादीनामावाहनमन्त्रमाह —
इ॒मं  में गङ्गे  यमुने सरस्वति॒ शुतु॑द्रि॒ स्तोम॑ꣳ सचता॒ परु॒ष्णिया।
अ॒सि॒क्नि॒या  म॑रुद्वृधे वि॒तस्त॒याऽऽर्जी॑कीये शृणु॒ह्या सु॒षोम॑या, इति।
हे  गङ्गे विश्वनाथराजधानीसमीपस्थे भागीरथी हे यमुन आदित्यतनये हे सरस्वति नदीरूपेण विद्यमाने ब्रह्मपत्नि हे शुतुद्येतन्नामसरिद्वरे हे आर्जीकीय एतन्नाम्ना सरिद्वरे हे मरुद्वृध एतन्नामसरिद्वरे यूयं मे व्यत्ययेन शृणुत। श्रुत्वा च युष्मद्युष्मत्स्थानेभ्य आसचत। उपसर्गव्यवधानं सचतेर्दैर्घ्यं च च्छान्दसम्। आगच्छत। मां पावयितुं यथावाञ्छितं दातुं च प्रकृतस्नानस्थानजलमध्यभागं * प्रतीति शेषः। संनिधद्ध्वं च।
* प्रति  संनिधद्ध्वं चेति शेष इत्यादिपाठो युक्तः।

[[809]]

[अनु० १]    सभाष्यो दशमप्रपाठकः।
काभिः सह।  परुष्णी नाम नदी तया  परुष्णिया। असिक्नी नाम नदी तयाऽसिक्निया। उभयत्र तृतीयायामक्षरविश्लेषश्छान्दसः। वितस्त्वां(स्ता) नाम नदी तया वितस्तया सह। सुषोमा नाम नदी तथा सुषोमया सह। प्रार्थयितुरयमाशयः — यद्यप्यहमेतन्मन्त्रो-क्तानामनुक्तानां च महानदीनां रोधांसि गत्वा चिरकालं स्थित्वा स्नात्वा पीत्वा च दिवसानपनेतुमक्षमस्तथाऽप्यहं यत्र कुत्रचिद्ध्रदकूपाद्युदकेन स्नानं कुर्वाण एतेन मन्त्रेण गङ्गाद्या नदीरुपतिष्ठ उपस्थिताश्चाऽऽगत्य संनिदधतां संनिधाय च मदीयानां महतामप्येनसां विनाशं विदधतां विधाय चैवं मामभिदधतां पूतोऽसि शुद्धोऽसि भुङ्क्ष्व भौमान्भोगान्सकुटुम्बः सपरिवारः साश्रितवर्गश्च भुक्त्वा चान्ते यथेच्छं पुण्यकृतां लोकानाप्नुहीति।
जले निमग्नस्य प्राणायामार्थमघमर्षणसूक्तमाह —
ऋ॒तं  च॑ स॒त्यं चा॒भी॑द्धा॒त्तप॒सोऽघ्य॑जायत।
ततो॒  रात्रि॑रजायत॒  ततः॑ समु॒द्रो अ॑र्णवः ( १३ )।
स॒मु॒द्राद॑र्ण॒वादधि॑ संवत्स॒रो अ॑जायत।
अ॒हो॒रा॒त्राणि॑ *मि॒दध॒द्विश्व॑स्य  मिष॒तो व॒शी॥
सू॒र्या॒च॒न्द्र॒मसौ॑  धा॒ता य॑थापू॒र्वम॑कल्पयत्।
दिवं॑ च पृथि॒वीं चा॒न्तरि॑क्ष॒मथो॒  सुवः॑, इति।
तिसृणामृचामेकैव पदयोजना। अभित इद्धोऽभीद्धः।  ञिइन्घी दीप्तौ। सर्वतो देदीप्यामानः परमात्मा।  तस्माद्भीद्धात्परमात्मनः सकाशादृतं यावज्ज्ञानोदयस्तावत्तथ्यं पृथिव्यादिभूतपञ्चकमजायतोत्पन्नम्। किंच सत्यं यावज्ज्ञानोदयस्तावत्तथ्यं भुवनचुतदर्शकमजायतोत्पन्नम्। पञ्चभूतानां चतुर्दशभुवनानां च सत्यत्वस्य ज्ञानोद-यावधित्वात्। ज्ञानोत्तरकालं मिथ्यात्वाङ्गीकारात्। चकारद्वयं तदन्तर्वर्तिप्राणिवर्गं समु-च्चिनोति। ननु भूतपञ्चकं भुवनचतुर्दशकं च कदा समुत्पन्नमिति चेच्छृणु। तपसोऽधि पर्यालोचनादूर्घ्वम्। अहं ब्रह्माण्डमेवमेवमुत्पादयामीत्थमित्थं जीवयामीतिपर्यालोच-नानन्तरमजायतेत्यर्थः। तथाच श्रुतिः — “सोऽकामयत बहु स्यां यदिदं किंच” इति। तप पर्यालोचन इति घातुपाठादत्र तपःशब्देन पर्यालोचनमुच्यते। लोकानुभवोऽपि कुलालो घटमुत्पादयामीत्यालोच्य घटमुत्पादयति [शरावमुत्पादयामी]त्यालोच्य शरावमुत्पा-दयतीत्याद्यः। ततो भूतभुवनोत्पत्त्यनन्तरं रात्रिस्त्रियामाऽजायत। औपलक्षण्येना[ह]-रप्यजायतेति मन्तव्यम्। ततोऽह्न उत्पत्तिमनु समुद्रः सप्तधा भिन्नः पारावारोऽजायत। अर्णांस्य-
* विदधदित्यपि  पाठः प्रसिद्धो वैदिकेषु।
१ ङ. ०नारण्यं जा०।
१०२

[[810]]

परिशिष्टत्वेन संगृहीतः —    [अनु० १]
म्भांसि विद्यन्तेऽस्मिन्नित्यर्णवो वापीकूपतटाकादिरजायत। समुद्रादर्णवादधि समुद्रा-र्णवजन्मनः पश्चात्संवत्सर एकादशमासात्मको द्वादशमासात्मकस्त्रयोदशमासात्म-कश्चाजायत। संवत्सरः कथंभूतः। अहोरात्राणि औपलक्षण्येन घटिकामुहूर्तप्रहरादिं-(दीं)श्च विदधद्विदधानः कुर्वाण इति यावत्। पुनः कथंभूतः। वशी स्वाधीनकर्ता। कस्य, विश्वस्य जगतः। कथंभूतस्य, मिषतो निमेषं कुर्वतः। उपलक्षणमेतदनिमिषत इत्यत्र-(स्त्र)। व्यापारं कुर्वतोऽकुर्वतश्चराचरात्मकस्येति भावः। संवत्सरात्मा कालः परमा-ऽत्मनः सकाशादुत्पन्नः सन्सर्वं जगद्वशी करोतीत्यभिप्रायः। नन्वाधाराधेयभावेन विद्यमानं सर्वं ब्रह्माण्डं परमात्मोत्पादयामासेत्युक्तं तत्कथमाकारमुत्पादयामासेत्यत्रा-ऽऽह। धाता परमेश्वरः सूर्याचन्द्रमसौ पुष्पवन्तौ पृथिवीमन्तरिक्षं दिवं सुवर्लोकत्रयस्थं भोग्यजातम्। अथो अध इत्येतस्मिन्नर्थ ओदन्तमव्ययम्। अघस्ताद्विद्यमानं लोकसप्त-कमपि यथापूर्वं पूर्वपूर्वकल्पेषु यथा यथाऽकल्पयदजनयत्तथा तथेदानींतने कल्पेऽप्य-कल्पयदित्यर्थः। चकारावुक्तमनुक्तं समुच्चिन्वाते। केचित्तु ऋतं यथार्थभाषणं सत्यं यथार्थं संकल्पनमिति व्याचक्षते। तेषां व्याख्याने भूतभुवनोत्पत्त्यनन्तरमित्यादावध्याहर्तव्यम्। अन्यथा भूतानि भुवनानि च नोत्पन्नानि चेत्कुतः प्राणिनः कुतो वा वाङ्मनसादिव्यापारः कथं वा समुद्राद्युत्पत्तिः, अस्मदुक्तं वा श्रद्धेयम्।
अघमर्षणं  कृत्वाऽत ऊर्ध्वमवगाहनार्था ऋचो दर्शयति —
यत्पृ॑थि॒व्या ꣳ रजः॑ स्व॒मान्तरि॑क्षे वि॒रोदसी।
इ॒मा  ꣳस्तदा॒पो व॒रुणः पु॒नात्व॑घमर्ष॒णः॥
पु॒नन्तु॒ वस॑वः पु॒नातु॒ वरु॑णः पु॒नात्व॑घमर्ष॒णः।
ए॒ष भू॒तस्य॑ म॒ध्ये भुव॑नस्य गो॒प्ता॥
ए॒ष पु॒ण्यकृ॑तां लो॒का॒ने॒ष मृ॒त्योर्हि॑र॒ण्मय॑म्।
द्यावा॑पृथि॒व्योर्हि॑र॒ण्मय॒ꣳ स ꣳश्रि॑त॒ꣳ सुवः॑ ( १४ )।
स नः॒ सुवः॒  स ꣳ शि॑शाधि, इति।

पृथिव्यां वर्तमानानामस्माकं [खं] रजः स्वकीयं पापं यदस्ति। आन्तरिक्षे सर्व-तोऽन्तरिक्षलोके विरोदसी द्यावापृथिव्योर्यत्पापमस्ति। अत्र रोदस्योः पृथगुक्तत्वात्पृ-थिव्यामितिपदेन भूमेरधस्ताद्वर्तमानः पाताललोको विवक्षितः। सर्वेष्वपि लोकेषु तत्त-ज्जन्मान्यनुभवतामस्माकं यत्पापमस्ति तत्सर्वं पापं तदनुष्ठातॄनिमानस्मांश्च वरुणः पुनातु शोधयतु। पापं विनाश्य शुद्धानस्मान्करोतु। कीदृशो वरुणः। आपो जलस्वामित्वेन तद्रूपः। अघानि मर्षयति विनाशयतीत्यघमर्षणः। किंच वसवः पुनन्तु।

[[811]]

[अनु० १]     सभाष्यो दशमप्रपाठकः।

वरुणः पुनातु।  अघमर्षणनामर्षिः पुनातु।  तादृश एष वरुणो भूतस्यातीतस्य  भुवनस्य प्राणिजातस्य गोप्ता रक्षिता। तथा भूतस्य भव्यस्य  भविष्यतोऽपि(?) जगतो गोप्ता। एष एव वरुणः पुण्यकृतां ज्योतिष्टोमादिकारिणां लोकान्प्रयच्छतीति शेषः। एष वरुणो मृत्योः सर्वप्राणिमारकस्य संबन्धिनं हिरण्मयं लोकविशेषं प्राणि(पापि)नां प्रयच्छतीति शेषः। यत्तु हिरण्मयं ब्रह्माण्डरूपं सुवः स्व[र्ग]शब्दाभिधेयं द्यावापृथिव्योर्द्युलोकभूलोकयोः संश्रितं वर्तते, हे वरुण स त्वं नोऽस्मान्प्रति सुवस्तादृशं स्वर्गलोकं संशिशाधि सभ्यगनुगृहाण।
स्नातवतः  पुरुषस्याऽऽचमनमन्त्रानाह —
आर्द्रं॒  ज्वल॑ति॒ ज्योति॑र॒हम॑स्मि।  ज्योति॒र्ज्वल॑ति॒
ब्रह्मा॒हम॑स्मि।  यो॑ऽहम॑स्मि॒ ब्रह्मा॒हम॑स्मि। अ॒हम॑स्मि॒
ब्रह्मा॒हम॑स्मि।  अ॒हमे॒वाहं मां  जु॑होमि॒ स्वाहां, इति।
यदेतदुदकरूपमार्द्रं तदेतत्स्वाधिष्ठानचैतन्येन ज्वलति प्रकाशते। तच्चाधिष्ठान-चैतन्यरूपं[ज्योतिरहमस्मि] तदेवोपपाद्यते। यज्ज्योतिर्ज्वलतीत्युक्तं तज्ज्योतिर्ब्रह्मैवातो ज्योतिरहमस्मीति वाक्येन ब्रह्माहमस्मीत्युक्तं भवति, नतु पूर्ववज्जीवशिवात्मनः स्वरूपं विनाश्य रूपान्तरस्य ब्रह्म[त्व]लक्षणस्य प्राप्तिर्भवति। किं तर्हि योऽहं पुरा जीवोऽस्मि एवेदानीमहं ब्रह्मास्मि। वस्तुतो ब्रह्मण्येव मयि पूर्वमज्ञानाज्जीवत्वमारोपितमासीत्त-स्मिन्नज्ञाने विवेकेनापनीते सति वस्तुतः पूर्वसिद्धमेव ब्रह्मरूपत्वमिदानीमनुभवतो न तु नूतनं किंचिद्ब्रह्मत्वमागतम्। अहमहमेवाहंकारसाक्ष्येव(वा)[स्मि] न त्वहंकारस्वरूपः, अहं ब्रह्मास्मि, तस्मादहमेव, अहं ब्रह्मतत्त्वानुभववेलायामपि पूर्वसिद्धोऽहमेव। नतु योषित्यग्निध्यानवदुपचरितं ब्रह्मत्वम्। तादृशोऽहं जलरूपं मां जुहोमि। आधा(उद)राग्नौ प्रक्षिपामि। हविष्प्रदानवाची स्वाहाशब्दः। मद्देहवर्तिभ्यः प्राणाद्यभिमानिभ्यो देवेभ्यो जलरूपं हविर्दत्तमित्यर्थः।
आचमनादूर्ध्वं पुनरपि स्नाने मन्त्रमाह —
अ॒का॒र्य॒का॒र्य॑वकी॒र्णी  स्ते॒नो भ्रू॒॑णहा  गु॑रुत॒ल्पगः।
वरु॑णो॒ऽपाम॑घमर्ष॒णस्तस्मा॑त्पा॒पात्प्रमु॑च्यते, इति॥
अकार्यं शास्त्रप्रतिषिद्धं कलञ्जभक्षणादिकं  तत्कर्तुं शीलं यस्यासावकार्यकारी। प्रतिषिद्धस्त्रीगमनवानवकीर्णी। ब्राह्मणसुवर्णहर्ता स्तेनः। वेदवेदाङ्गविद्ब्राह्मणो गर्भो वा [भ्रूण]स्तं हन्तीति भ्रूणहा। गुरुदारगामी तु गुरुतल्पगः। एतादृशपापकारिणमपि मामघमर्षणः पापविनाशकोऽपां स्वामी वरुणस्तस्मात्सर्वस्मात्पापात्प्रमुच्यते मोचयतु।

[[812]]

परिशिष्टत्वेन संगृहीतः —   [अनु० १]
रहस्यपापाक्षयार्थे  स्नानमन्त्रमाह —
र॒जोभूमि॑स्त्व॒ मा ꣳ रोद॑यस्व॒ प्रव॑दन्ति॒ धीराः॑, इति।
यजुः। हे परमात्मन्नहं यद्यपि रजोभूमिः पापस्थानं तथाऽपि तु(त्व)। अनुस्वार-लोपश्छान्दसः। त्वं मां न रोदयस्व। नकारोऽध्याहर्तव्यः। मदीयपापफलं मां भोजयितुं न रोदय किंतु पापं विनाश्यानुगृहाणेति धीरा धीमन्तः शास्त्रपारं गताः प्रवदन्ति। य(त) तोऽहमपि प्रवदामीत्यर्थः।
स्नानादूर्ध्वं  जप(प्यं) मन्त्रमाह —
आक्रा॑न्त्समु॒द्रः  प्र॑थ॒मे विध॑र्मञ्‍ज॒-
नय॑न्प्र॒जा भुव॑नस्य॒ राजा॑।
वृषा॑ प॒वित्रे॒ अधि॒ सानो॒ अव्ये॑ बृ॒ह-
त्सोमो॑ वावृधे सुवा॒न इन्दुः॑ ( १५ ) इति।
पुर॑स्ता॒द्यशो॒ गुहा॑सु॒ मम॑  चक्रतु॒ण्डाय॑  धीमहि तीक्ष्णद॒ꣳष्ट्राय॑ धीमहि॒
परि॑  प्र॒तिष्ठि॑तं  देभुर्यच्छतु दधातना॒द्भयोऽर्ण॒वः  सुवो॒ राजैकं॑ च॥ १॥
रुद्रो॑ रु॒द्रश्च॑ दन्ति॒श्च॒ न॒न्दिः ष॑ण्मुख॒ एव॑ च। ग॒रुडो॑  ब्रह्म॑ विष्णु॒श्च॒  ना॒र॒-
सि  ꣳह॑स्तथै॒व च। आ॒दित्यो॑ऽग्निश्च॑ दु॒र्गि॒श्च॒ क्र॒मे॒ण द्वा॑दशा॒म्भसि। *म
म॑  व च॒ म सु॑  वे॒ ना व॒ भा वै॑ कात्याय॒नाय॑॥
इति कृष्णयजुर्वेदीयतैत्तिरीयारण्यके  दशमप्रपाठके  नारायणोपनिषदि
प्रथमोऽनुवाकः॥ १॥

समुद्रवत्प्रौढत्वादसङ्गात्मनः परमानन्दस्वभावत्वाद्वा समुद्रः परमात्मा। स च सर्वं जगदा[क्राना]क्रान्तवान्व्याप्तवान्। किं कुर्वन्। प्रथमे सृष्टेरादिकाले प्रजा जनयन्। कीदृशे प्रथमे काले, विधर्मान्विधर्मणि। प्राणिभिः पूर्वकल्पेऽनुष्ठिता विविधा धर्मा यस्मिन्काले स्वफलदानार्थमुद्बोध्यन्ते सोऽयं विधर्मा तस्मिन्। स च परमात्मा भुवनस्य पालकत्वाद्राजा । स्वभक्तानां कामानां वर्षणहेतुत्वाद्वृषा । ईश्वरः(दृशः) सर्वत्र व्याप्तवान्। सानो सानौ पर्वतपार्श्वभागे। श्रुत्यन्तरे ‘तं ब्रह्मगिरिरित्याचक्षते’ इति श्रवणाद्ब्रह्मावबोधयोग्योऽयं देहो गिरिस्तदवयवः सानुर्हृदयपुण्डरीकम्। तच्च पवित्रं बाह्यदेहावयववदुच्छिष्टस्पर्शादिदोषाभावाच्छुद्धम्। अधि पुरुषार्थहेतुभूत[ध्यान]स्थानत्वादितरावयवेभ्योऽप्यधिकम्। अत एव ध्यातॄणामवनस्य पालनस्य हेतुत्वादव्यम्। हिमवत्पुत्र्या गौर्या ब्रह्मविद्याभिमानित्वाद्गौरीवाचक उमाशब्दो ब्रह्मविद्यामुपलक्षयति। अत
* एतत्प्रभृतिकात्यायनायेत्यन्तं  ज. पुस्तके नास्ति।

[[813]]

[अनु० १]     सभाष्यो दशमप्रपाठकः।
एव तलवकारोपनिषदि  ब्रह्मविद्यामूर्तिप्रस्तावे  ब्रह्मविद्यामूर्तिः पठ्यते — बहुशोभमाना-मुमां हैमवतीं तां होवाच इति। तद्विषयः परमात्मा तयोमया सह विद्यमानत्वात्सोमः, स
च सानौ हृदयपुण्डरीके  बृहद्ब्रह्म यथा भवति तथा वावृधे वृद्धिं प्राप्तः। पूर्वमविद्यावृत-त्वेन संकुचितो जीवो भूत्वा तस्यामविद्यायां विद्ययाऽपनीतयां ब्रह्मत्वाविर्भावात्स वृद्धः इत्यवभासत इत्यर्थः। स च सोमः सुवानो जनानां धर्माधर्मयोः प्रेरकः। इन्दुः फलदानेन चाऽऽह्लादहेतुः॥
इति कृष्णयजुर्वेजीयतैत्तिरीयारण्यकदशमप्रपाठके  नारायणोपनि-
षदि भाष्ये प्रथमोऽनुवाकः॥ १॥
_________________
_________________

### ०२ 
अथ  द्वितीयोऽनुवाकः।
_________________

तत्रा(अथा)निष्टपरिहारार्थत्वेन जप्या मन्त्रास्तत्र प्रथमामृचमाह —
जा॒तवे॑दसे  सुनवाम॒ सोम॑मरातीय॒तो  निद॑हाति॒ वेदः॑।
स नः॑ पर्ष॒दति॑  दु॒र्गाणि॒ विश्वा॑  ना॒वेव॒ सिन्धुं॑ दुरि॒ताऽत्य॒ग्निः, इति।
वेदांसि वेदनानि ज्ञानानि तानि जातान्युत्पन्नानि  यस्मादग्नेः सोऽयं जातवेदाः।  आधानेन संस्कृतेऽग्नौ पश्चात्कर्तव्यविषयाणि  ज्ञानान्युत्पद्यन्ते तस्मै  जातवेदसे यागकाले लतात्मकं सोमं सुनवामाभिषुतं करवाम। स्वयं सर्वं वेत्तीति वेदाऽग्निः, स चारातीयतोऽस्मास्वरातित्वं कर्तुमिच्छतः पुरुषान्निदहाति नितरां भस्मी करोति। किंच सोऽग्निर्नोऽस्माकं विश्वा दुर्गाणि सर्वा आपदोऽतिपर्षत्, अतिशयेन नाशितवानित्यर्थः। किंच यथा लोके नावा सिन्धुं समुद्रं [नाविकस्तारयति तथाऽग्निर्दुरिता दुरितानि पापान्यतिशयेन] तारयतीति शेषः।
द्वितीयामृचमाह —
ताम॒ग्निव॑र्णां॒  तप॑सा ज्वल॒न्तीं वै॑रोच॒नीं क॑र्मफ॒लेषु॒ जुष्टा॑म्।
दुग्रां दे॒वी ꣳ शर॑णम॒हं प्रप॑द्ये सु॒तर॑सि तरसे॒ नमः॑, इति।
येयं  वन(?)दुर्गाकल्पादिषु वन(?)शास्त्रेषु प्रसिद्धा तां दुर्गां शरणं प्रपद्ये। कीदृशीम् [अग्निवर्णाम्,] अग्निसमानवर्णाम्। तपसा स्वकीयेन संतापेन ज्वलन्ती-मस्मच्छत्रून्दहन्तीम्। विशेषेण रोचते स्वयमेव प्रकाशते इति विरोचनः परमात्मा तेन दृष्टत्वाद्वैरोचनीम्। कर्मफलेषु स्वर्गपशुपुत्रादिषु निमित्तभूतेषु जुष्टामुपासकैः सेविताम्। हे सुतरसि सुष्टु संसारतरणहेतो देवि तरसे तारयित्र्यै तुभ्यं नमोऽस्तु।

[[814]]

परिशिष्टत्वेन संगृहीतः —   [अनु० १]
तृतीयामाह —
अग्ने॒  त्वं पा॑रया॒  नव्यो॑ अ॒स्मान्त्स्व॒स्तिभि॒रति॑  दु॒र्गाणि॒ विश्वा॑।
पूश्च॑  पृ॒थ्वी ब॑हु॒ला  न॑ उ॒र्वी भवा॑ तो॒काय॒ तन॑याय॒  शंयोः, इति।
हेऽग्ने नव्यः स्तोतव्यस्त्वमस्मान्स्वस्तिभिः क्षेमकारिभिरुपायैर्विश्वा दुर्गाण्यति सर्वा आपदोऽतिशयेन लङ्घयित्वा पारय संसारपारं(पर)तीरं नय। नोऽस्माकं त्वत्प्र- सादात्पूश्च निवासयोग्या पुरी पृथ्वी सा विस्तीर्णा भवतु। उर्वी सस्यनिष्पादनयोग्या भूमिरपि बहुला भवतु। त्वं च तोकाय तनयायास्मदपत्याय तदीयपुत्राय च शंयोर्भव सुखस्य मिश्रयिता भव।
चतुर्थीमाह —
विश्वा॑नि नो दु॒र्गहा॑  जातवेदः॒ सिन्धुं॒ न ना॒वा दु॑रि॒ताऽति॑पर्षि।
अग्ने॑  अत्रि॒वन्मन॑सा गृणा॒नो॑ऽस्माकं  बोध्यवि॒ता त॒नूना॑म्, इति।
हे  जातवेदो दुर्गहा सर्वासामापदामपहन्ता विश्वानि त्वं दुरिता सर्वाणि पापानि नावा सिन्धुं न समुद्रमिव नोऽस्मानतिपर्षि, अतिशयेन तारयसि। हेऽग्नेऽत्रिवदाध्या-त्मिकादितापत्रयरहितत्वेनात्रिशब्दवाच्यो जीवन्मुक्तो महर्षिः “आत्मौपम्येन भूतानां दयां कुर्वीत मानवः” इत्येतच्छास्त्रमनुसृत्य “सर्वे च सुखिनः सन्तु सर्वे सन्तु निरामयाः” इत्येवं मनसा यथा सर्वदा भवति (भावयति) तथा त्वमपि मनसा गृणान उच्चारयन्भा-वयन्नस्माकं तनूनामविता रक्षिता भूत्वा बोधि बुध्यस्व सावधानो भवेत्यर्थः।
पञ्चमीमाह —
पृ॒त॒ना॒जित॒ꣳ सह॑मानमु॒ग्रम॒ग्नि ꣳ हु॑वेम पर॒मात्स॒धस्था॑त्।
स नः॑ पर्ष॒दति॑  दु॒र्गाणि॒ विश्वा॒  क्षाम॑द्दे॒वो  अति॑दुरि॒ताऽत्य॒ग्निः, (*१)।
पृतना परकीयसेना तां जयतीति पृतनाजित्तम्।  अत एव सहमानं शत्रूनभिभ-वन्तमुग्रं भीतिहेतुमग्निं परमादुत्कृष्टात्सधस्थात्स्वकीयैर्भृत्यैः सहावस्थानदेशाद्धुवे ऽऽह्वयामः। स न इत्यादि पूर्ववत्। किंचाग्निर्देवः क्षामदस्मानपराधिनः क्षममाणो-ऽतिदुरिताऽतिशयितानि पातकानि ब्रह्महत्यादीन्यति लङ्घयतीति शेषः।
षष्ठीमृचमाह —
प्र॒त्नोषि॑ क॒मीड्यो॑ अध्व॒रेषु॑ स॒नाच्च॒ होता॒ नव्य॑श्च॒ सत्सि॑।
स्वां चा॑ग्ने त॒नुवं॑  पि॒प्रय॑स्वा॒स्मभ्यं॑  च॒ सौभ॑ग॒माय॑जस्व, इति॥
* घ. पुस्तकेऽयमङ्को नास्ति।
१ ङ. ०हर्ता त्वं।

[[815]]

[अनु० १]     सभाष्यो दशमप्रपाठकः।
हेऽग्ने त्वमध्वरेषु यागेष्वीड्यः स्तुत्यः सन्कं प्रत्नोषि प्रतनोषि विस्तारयसि। सनाच्च कर्मफलस्य दाताऽपि सन्हो[ता हो]मनिष्पादको नव्यः स्तुत्योऽपि भूत्वा सत्सि सीदसि यागदेशे तिष्ठसि। अतो हेऽग्ने स्वां च स्वकीयामपि तनुवं पिप्रयस्व स्वकीयहविषा प्रीणय। ततोऽस्मभ्यं च सौभगं शोमनभाग्योपनीतत्वमायजस्व सर्वतो देहि।
सप्तमीमृचमाह —
गोभि॒र्जुष्ट॑म॒युजो॒  निषि॑क्तं॒ तवे॑न्द्र  विष्णो॒रनु॒संचरेम।
नाक॑स्य पृ॒ष्ठम॒भि सं॒वसा॑नो॒ वैष्ण॑वीं लो॒क इ॒ह मा॑दयन्ताम्*॥इति।
इति कृष्णयजुर्वेदीयतैत्तिरीयारण्यते  दशमप्रपाठके  नारायणोपनिषदि
द्वितीयोऽनुवाकः॥ २॥
हे  इन्द्र वयं तव व्यत्ययेन  त्वामनुसंचरेम। भृत्या इव त्वत्सेवका भवेमेत्यर्थः।  तव कथंभूतस्य। न युज्यते  पापैर्दुःखैश्चेत्ययुक्तस्यायुजः। तथा विष्णोः सर्वयागेशु व्यापक-शीलस्य। किमुद्दिश्य, गोभिर्धेनुभिर्जुष्टं निषेवितममृतधाराभिर्निषिक्तं महाभाग्यमुद्दिश्येति शेषः। किंच सर्वे देवा मां मादयन्तां वञ्छितप्रदानैर्हर्षयन्तु। कुत्र। इह लोके भूमौ। सर्वे देवाः कथंविधाः, नाकस्य पृष्ठमुपरिभागमभि सर्वतः संवसानो व्यत्ययेन संवसाना आश्रित्य विद्यमानाः। मां कथंभूतम्, वैष्णवीं विष्णु संबन्धिनीं भक्तिं कुर्वाणमिति शेषः॥
कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि  भाष्ये द्वितीयोऽनुवाकः॥ २॥
__________
__________

### ०३ 
अथ  तृतीयोऽनुवाकः।
__________
अतः परं पापक्षयार्थद्वाराऽन्नकामस्य  होममन्त्रानाह। भूसंस्काराद्याज्यसंस्कारान्तं  स्वगृह्योक्तविधया कर्म कृत्वैतैर्मन्त्रैराज्यं  मन्त्रलिङ्गादन्नं वा होतव्यम्। अयं प्रधानयागः स्विष्टकृदादि च पुनर्गृह्येण विधिना कर्तव्यम् —
भूरन्न॑म॒ग्नये॑ पृथि॒व्यै स्वाहा॒  भुवोऽन्नं॑ वा॒यवे॒ऽन्तरि॑क्षाय॒
स्वाहा॒ सुव॒रन्न॑मादि॒त्याय॑ दि॒वे स्वाहा॒  भूर्भुवः॒ सुव॒रन्नं॑
* एतदग्ने “अ॒ग्निश्च॒त्वारि॑” च इति परिगणनं क्वचित्प्रसिद्धम्।
१ घ.॥ १६॥

[[816]]

परिशिष्टत्वेन संगृहीतः —    [अनु० १]
च॒न्द्रम॑से दि॒ग्भ्यः स्वाहा॒ नमो॑ दे॒वेभ्यः॑ स्व॒धा
पि॒तृभ्यो॒  भूर्भुवः॒ सुव॒रन्न॒मोम् ( ३ ), इति॥

इति कृष्णयजुर्वेदीयतैत्तिरीयारण्यके  दशमप्रपाठके  नारायणोप-
निषदि तृतीयोऽनुवाकः॥ ३॥
भूर्भुवः  सुवरिति त्रीणि पदान्यव्ययानि त्रैलोक्याधिष्ठानदेवतावाचकानि च। भूः पृथिव्यधिष्ठानदेवता मह्यमन्नं दद्यादिति शेषः। तदर्थं च चरुरूपमन्नं मयाऽस्मिन्स्मार्ताग्नौ स्वाहा सुहुतमस्तु। कस्मै। अग्नये पृथिव्यधिष्ठिताय पृथिव्या अग्न्यधिष्ठात्र्यै च। पर्यायद्वयेऽपीत्थमेव व्याख्याप्रकारः। चतुर्थपर्याये तु भूः, भुवः, सुवः, एतास्तिस्रो-ऽधिष्ठात्र्यो मह्यमन्नं दद्युरिति शेषः। समानमन्यत्। एवं प्रधानयाग(गं) स्विष्टकृता कृत्वाऽन्ते प्राङ्मुखीभूय नमो देवेभ्य इति मन्त्रेण देवान्दक्षिणामुखः स्वधा पितृभ्य इति मन्त्रेण पितॄंश्चोपतिष्ठते। स्वधाशब्दः पितृप्रियं नमस्काराद्युपचारं ब्रूते। दैव्यत्वाद्धोमस्य *तु(?)। पिण्डदानादिपैतृकप्रकरणे पठितोऽयमेव स्वधाशब्दः पितॄनुद्दिश्येदं कव्यं स्व-धासु निहितमस्त्वित्यमुमर्थं ब्रूते। ओंकारोऽभ्यनुज्ञां कथयति। अस्मत्प्रार्थितमन्नं दातुं भूर्भुवः सुवस्तिस्रो देवता ओम्, दद्यामेत्यङ्गी कुर्वन्त्वित्यर्थः।
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापरनामधे-
ययुक्तायां  याज्ञिक्यामुपनिषदि भाष्ये तृतीयोऽनुवाकः॥ ३॥
__________
__________

### ०४ 
अथ  चतुर्थोऽनुवाकः।
__________

इतः परं केवलपापक्षयार्था मन्त्रा  उच्यन्ते। आज्यमेवात्र  होतव्यं नान्यन्मन्त्रलि-ङ्गाभावात्।  आज्यस्य सर्वहोमसाधारणत्वात्। फलान्तरानुक्तेः पापक्षय  एव फलम्।
भूर॒ग्नये॑ पृथि॒व्यै स्वाहा॒ भुवो॑ वा॒यवे॒ऽन्तरि॑क्षाय॒ स्वाहा॒ सुव॑रा-
दि॒त्याय॑ दिवे स्वाहा॒  भूर्भुवः॒ सुव॑श्चन्द्रम॑से दि॒ग्भ्यः स्वाहा॒  नमो॑
दे॒वेभ्यः॑  स्व॒धा पि॒तृभ्यो॒ भूर्भुवः॒ सुव॒रग्न ओम् ( ४ ), इति॥

इति कृष्णयजुर्वेदीयतैत्तिरीयारण्यके  दशमप्रपाठके  नारायणोप-
निषदि चतुर्थोऽनुवाकः॥ ४॥
* अयं  तुशब्दोऽधिक  इव  भाति।
१ घ.॥ १७॥ २ घ.॥ १८॥

[[817]]

[अनु० १]     सभाष्यो दशमप्रपाठकः।
भूरादयस्तिस्रो  लोके प्रसिद्धा इदमाहुतिद्रव्यं स्वीकृत्यास्मत्पापं निवारयन्त्विति शेषः। हेऽग्ने त्वमपि मत्प्रार्थितमोम्, कर्तुमङ्गी कुरु॥
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापपनामधेययुक्तायां
याज्ञिक्यामुपनिषदि  भाष्ये चतुर्थोऽनुवाकः॥ ४॥
__________
__________

### ०५ 
अथ  पञ्चमोऽनुवाकः।
_________

महत्त्वकामस्य तत्फलका होममन्त्रा उच्यन्ते —
भूर॒ग्नये॑  च पृथि॒व्यै  च॑ मह॒ते च॒ स्वाहा॒ भुवो॑  वा॒यवे॑ चा॒न्तरि॑-
क्षाय च मह॒ते च॒ स्वाहा॒ सुव॑रादि॒त्याय॑  च दि॒वे च॑ मह॒ते च॒
स्वाहा॒ भूर्भुवः॒ सुव॑श्च॒न्द्रम॑से  च॒ नक्ष॑त्रेभ्यश्च  दि॒ग्भ्यश्च॑ मह॒ते च॒
स्वाहा॒ नमो॑ दे॒वेभ्यः॑ स्व॒धा पि॒तृभ्यो॒ भूर्भुवः॒ सुव॒र्मह॒रोम्, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापपनामधेययुक्तायां
याज्ञिक्यामुपनिषदि  भाष्ये पञ्चमोऽनुवाकः॥ ५॥
तिस्रो  देवता महर्महत्त्वं सर्वपूज्यत्वं  दद्युरिति शेषः। महत  इत्यग्न्यादीनां विशे-षणं  वचनलिङ्गविपरिणामेना[न्यत्राप्य]न्वेतव्यम्। एतत्सर्वं मान्त्रिक्यो देवता ओमङ्गी कुर्वन्तु। समानमन्यत्॥
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापपनामधेययुक्तायां
याज्ञिक्यामुपनिषदि  भाष्ये पञ्चमोऽनुवाकः॥ ५॥
__________
__________

### ०६ 
अथ  षष्ठोऽनुवाकः।
_________
पूर्वत्र  भूरग्नय इत्यनुवाके सर्वसाधारणाः पापक्षयार्था होममन्त्रा उक्ताः। अथ प्रतिबन्धनिवारणेन मुमुक्षोर्ज्ञानप्राप्त्यर्थं होममन्त्रा उच्यन्ते —
पाहि  नो अग्न एन॑से  स्वा॒हा। पाहि नो विश्ववेद॑से  स्वा॒हा।
यज्ञं पाहि विभाव॑सो स्वा॒हा। सर्वं  पाहि शतक्र॑तो स्वा॒हा, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि 
षष्ठोऽनुवाकः॥ ६॥
१ घ. १९॥ २ घ. २०॥
१०३

[[818]]

परिशिष्टत्वेन संगृहीतः —   [अनु० १]
हेऽग्ने नोऽस्मानेनसो ज्ञानप्रतिबन्धकात्पापात्पाहि रक्ष। तुभ्यमिदं स्वाहा सुहुत-मस्तु। नोऽस्माकं विश्वेवेदसे कृत्स्नतत्त्वज्ञानसिद्धार्थ पाहि तत्साधनसंपादनेन पालय। तदर्थं तुभ्यमिदं स्वाहा सुहुतमस्तु। विशेषेण भानं दीप्तिर्विभा सैव वसु धनं यस्याग्नेः सोऽयं विभावसुः। हे विभावसो यज्ञं विविदिषाहेतुत्वेनास्माभिरनुष्ठीयमानं पाहि, निर्विघ्नेन समाप्तिं नीत्वा पालय। शतसंख्याः क्रतवो येनाग्निना निष्पाद्यन्ते सोऽयं शतक्रतुः। हे शतक्रतो सर्वं ज्ञानसाधनं गुरुशास्त्रादिकं पाहि॥
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापरनामधेययुक्तायां
याज्ञिक्यामुपनिषदि  भाष्ये षष्ठोऽनुवाकः॥ ६॥
__________
__________

### ०७ 
अथ  सप्तमोऽनुवाकः।
_________
पुनरपि  पूर्वोक्तप्रयोजनकाहुतिचतुष्टयमन्त्रा उच्यन्ते —
पा॒हि नो॑ अग्न॒  एक॑या। पा॒ह्यु॑त  द्वि॒तीय॑या। पा॒ह्यूंर्ज॑ तृ॒ती-
य॑या। पा॒हि गी॒र्भिश्च॑त॒सृभि॑र्वसो॒ स्वाहा॑, इति॥

इति कृष्णयजुर्वेदीयतैत्तिरीयारण्यके  दशमप्रपाठके  नारायणोपनिषदि 
सप्तमोऽनुवाकः॥ ७॥
हेऽग्ने हे वसो जगन्निवासहेतो त्वमेकयर्ग्वेदलक्षणया गिराऽभिष्ठुतः सन्नोऽस्मान्पहि। तदर्थमिदमाज्यं तुभ्यं स्वाहा सुहुतमस्तु। स्वाहाशब्दः सर्वत्रानुषज्यते। उतापि च द्वितीयया यजुर्वेदरूपा गिराऽभिष्ठुतः सन्नोऽस्मान्पाहि स्वाहा। किंच तृतीयया सामावेदात्मिकया गिराऽभिष्ठुतः सन्नः संबन्ध्यूर्जमन्नमन्नरसं च पाहि स्वाहा। अपि चर्ग्यजुः सामाथर्वणरूपाभिश्चतसृभि[र्गीर्भिरभि]ष्टुतः सन्नः पाहि स्वाहा॥

इति कृष्णयजुर्वेदीयतैत्तिरीयारण्यकदशमप्रपाठके  नारायणीयापरनामधेययुक्तायां
याज्ञिक्यामुपनिषदि  भाष्ये सप्तमोऽनुवाकः॥ ६॥
__________
__________

### ०८ 
अथ  ष्टमोऽनुवाकः।
_________
अर्थ(थ) ज्ञानप्रतिपादककृत्स्नवेदान्तप्राप्तिकामेन  जप्यं मन्त्रमाह —
यश्छन्द॑सामृ॒षभो  वि॒श्वरू॑प॒श्छन्दो॑भ्य॒श्छन्दा॑ꣳस्यावि॒वेश॑।
सचा ꣳ शिक्यः पुरोवाचो॑पनि॒षदिन्द्रो॑ ज्ये॒ष्ठ इ॑न्द्रि॒याय॒
१ घ. २१॥

[[819]]

[अनु०  १]    सभाष्यो दशमप्रपाठकः।

ऋषि॑भ्यो॒ नमो॑ दे॒वेभ्यः॑ स्व॒धा पि॒तृभ्यो॒ भूर्भुवः॒ सुव॒श्छन्द॒  ओम्, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिष
द्यष्टमोऽनुवाकः॥ ८॥
यः  प्रणवश्छन्दसां वेदानां  मध्य ऋषभ(भो) ज्येष्ठो विश्वरूपः  सर्वजगदात्मकः। एतदेवर्षभत्वं  विश्वरूपत्वं च सांहित्यामुपनिषदि  प्रपञ्चितम्। तादृशः प्रणवश्छन्दोभ्यो वेदेभ्यः प्रादुर्भूत इति  शेषः। वेदसारत्वेन प्रजापतेः प्रत्यभादित्यर्थः। स च पुनश्छन्दांसि गायत्र्यादीन्याविवेश। छन्दोभिरुपलक्षितेषु मन्त्रेषु प्रयोक्तव्यः। तथा च प्रपञ्चसारेऽभिहितम् — “अस्य [तु] वेदादित्वात्सर्वम[नूनां] प्रयुज्यते ह्यादौ” इति। तेन प्रणवेन प्रतिपांद्य इन्द्रः परमैश्वर्ययुक्तः परमात्मोपनिषत्पुरोवाच। उपनिषद्ब्र( षदं ब्र)ह्म[विद्यां] वेदान्तसिद्धान्तमुक्तवान्। कीदृश इन्द्रः। सचां सतां शिक्यः सद्भिः कर्मानुष्ठायिभिरुपासकैर्ज्ञानिभिश्च प्राप्तुं शक्यः। ज्येष्ठः कारणत्वेन सर्वस्मात्प्रथमः। किमर्थं विद्यामुक्तवान्, तदुच्यते। ऋषिभ्य ऋषीणामन्तर्मुखानां(णां) जिज्ञासूनामिन्द्रियाय ज्ञानसामर्थ्याय । अतोऽहं तत्प्रतिबन्धनिवारणाय देवेभ्यश्च पितृभ्यश्च नमस्करोमि। भूर्भुवःसुवर्लोकत्रयावस्थितं छन्दो मन्त्रब्राह्मणात्मकं वेदमों प्राप्नोति(मि)॥
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापरनामधेययुक्तायां
याज्ञिक्यामुपनिषदि  भाष्येऽष्टमोऽनुवाकः॥ ८॥
__________
__________

### ०९ 
अथ  नवमोऽनुवाकः।
_________

अथ  लब्धानां वेदानामविस्मरणाय जप्यं मन्त्रमाह —
नमो॒  ब्रह्म॑णे धा॒रणं॑  मे अ॒स्त्वनि॑राकरणं धा॒रयि॑ता भूयासं॒
कर्ण॑योः  श्रु॒तं मा च्यो॑ढ्वं॒ ममा॒मुष्य॒ ओम्, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि
नवमोऽनुवाकः॥ ९॥
ब्रह्मणे  जगत्कारणाय नमोऽस्तु। तत्प्रसादान्मदीये  चित्ते ग्रन्थतदर्थयोर्धारणमस्तु।  अनिराकरणं निराकरणं विस्मरणं यथा न भवति तथा धारयिता भूयासम्। अमुष्येत्थं प्रार्थयमानस्य मम कर्णयोर्यत्किंचिद्वेदशास्त्रादिकं यदा कदाचि-
१ घ. २२॥ २ छ. ०र्थ्यार्थाय। अ०। ३ ध. २३॥

[[820]]

परिशिष्टत्वेन संगृहीतः —    [अनु० १०-११] 
दपि श्रुतमासीत्तत्सर्वं [हे] देव मा च्योढ्वं मा विनाशय। ततोऽहर्मो स्थिरं धारण-मिति शेषः॥
इति कृष्णयजुर्वेदीयतैत्तिरीयारण्यकदशमप्रपाठके  नारायणीयापरनामधेययुक्तायां
याज्ञिक्यामुपनिषदि  भाष्ये नवमोऽनुवाकः॥ ९॥
__________
__________

### १० 
अथ  दशमोऽनुवाकः।
_________
अथ  ज्ञानसाधनं चित्तैकाग्र्यरूपं  तपोऽस्ति, “मनसश्चेन्द्रियाणां च ह्यैकाग्र्यं परमं तपः” इति श्रुतेः। तत्तपः श्रौतस्मार्तसर्वकर्मस्वरूपतया प्रशंसति। यद्वा तथाविधतपः-सिद्ध्यर्थं जप्यं मन्त्रमाह —
ऋ॒तं  तपः॑ स॒त्यं तपः॑ श्रु॒तं तपः॑ शा॒न्तं तपो॒
दम॒स्तपः॒ शम॒स्तपो॒ दानं॒  तपो॒ यज्ञं॒ तपो॒
भूर्भुवः॒ सुव॒र्ब्रह्मै॒तदुपा॑स्यै॒तत्तपः॑, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि
दशमोऽनुंवाकः॥ १०॥
ऋतं मनसा यथार्थवस्तुचिन्तनम्। सत्यं वाचा यथार्थं भाषणम्।  श्रुतं वेदस्य पूर्वोत्तरभागार्थावबोधायोभयोर्मीमांसयोः  श्रवणम्। शान्तं शान्तिर्बा[ह्येन्द्रियाभ्यन्तरे-न्द्रियोपरतिः] दमो दमनं यथोक्तोपवासादिभिः शरीरकर्षणम्। शमः शत्रुप्वपि क्रोधरा-हित्यम्। दानं धनेषु स्वत्वनिवृत्तिः परस्वत्वापादनपर्यन्तम्। यज्ञोऽग्निहोत्रादीनि [कर्माणि]। तदेतत्सर्वमर्वाचीनं तपः। भूरादिलोकत्रयात्मकविराङ्देव(ह) रूपं यद्ब्रह्मास्ति हे मुमुक्षवेतद्ब्रह्मोपास्य विजातीयप्रत्ययरहितं सजातीयप्रत्ययप्रवाहं कुरु। एतहुपासनं तपः॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि
दशमोऽनुवाकः॥ १०॥
__________
__________

### ११ 
अथैकोदशोऽनुवाकः।
_________
अथ  विहितानुष्ठानरूपं पुण्यं ज्ञानसाधनतया प्रशंसति।  निषिद्धाचरणरूपं तु ज्ञानप्रतिबन्धकतया निन्दति —
यथा॑  वृ॒क्षस्य॑ सं॒पुष्पि॑तस्य दू॒राद्ग॒न्धो वा॑त्ये॒वं पुण्य॑स्य
* अत्र घ. पुस्तके (२४) अङ्को  वर्तते।

[[821]]

[अनु० १]    सभाष्यो दशमप्रपाठकः।
क॒र्मणो॑  दू॒राद्ग॒न्धो  वा॑ति॒ यथा॑ऽसिधा॒रां  क॒र्तेऽव॑हि-
तामव॒क्रामे॒  यद्युवे॒ युवे॒  हवा॑ वि॒ह्वयि॑ष्यामि  क॒र्तं प॑ति-
ष्या॒मीत्ये॒वम॒मृता॑दा॒त्मानं॑  जु॒गुप्से॑त्, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषद्ये-
कादशोऽनुवाकः॥ ११॥
यथा वृक्षस्योद्यानादौ स्थितस्य चम्पकादिलक्षणस्य संपुष्पितस्य सम्यग्विका-सितपुष्पोपेतस्य यो गन्धः [सुरभिरस्ति सोऽयं] दूराद्दूरदेशाद्वाति वायुना सहाऽऽग- च्छति, एवं पुण्यस्य कर्मणो ज्योतिष्टोमादेः सत्कीर्तिः सुगन्धसमाना दूराद्वाति। मनुष्यलोकात्स्वर्गे गच्छति। तस्मात्पुण्यमनुष्ठेयम्। अथ पापस्य दृष्टान्त उच्यते —
यथा लोके कश्चित्कदाचित्केनचिद्धेतुना [कर्ते] गर्ते गर्तस्योपरि तिर्यक्काष्ठवदवहितां
प्रसारितामसिधारामहमवक्रामे पादाभ्यामुपर्युपरि गच्छामि(मी)[तीच्छति तदा] यद्यदि युवे युवे याम्यायामि तदाऽसिधारया पादयोर्द्दढस्पर्शो भविष्यति। [ततः] पादच्छेदस्य(दः स्यात्।) यदि दृढस्पर्शाभावः [कंर्त] कर्ते गर्ते पतिष्यामि। अभयथा दुःखमेवेति विह्वयिष्यामि विह्वलितो भविष्यामि तस्मादस्मात्कर्मण उपरम इति चिन्तयति *यथैवं मुमुक्षुरप्यमृतान्मोक्षप्राप्तिहेतोरात्मानमन्तःकरणं स्थिरीकृत्य पापाज्जुगुप्सेत्। यदि पापं प्रकटं करिष्यामि तदा लोकैरहं निन्द्ये यदि रहसि+ तदा नरके याम्यैरहं पीड्ये तस्माद्बही रहसि च न पापं करिष्य इत्युपरम्यताम्॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि भाष्य
एकादशोऽनुवाकः॥ ११॥
__________

### १२ 
अथ  द्वदशोऽनुवाकः।
_________
यथोक्तप्रशंसोपेतपुण्यानुष्ठानेन निषिद्धाचरणवर्जितेन शुद्धान्तःकरणस्य पुरुषस्य तत्त्वमुपदेष्टुमयमनुवाक  आरभ्यते। तत्र प्रथमामृचमाह —
अ॒णोरणी॑यान्मह॒तो मही॑याना॒त्मा  गुहायां॒ निहि॑तोऽस्य  ज॒न्तोः।
तम॑क्रतुं पश्यति वीतशो॒को धा॒तुः प्र॒सादा॑न्महि॒मान॑मीशम्, इति॥
सच्चिदानन्दरसः परमेश्वरः सर्वाधिष्ठानत्वेन सर्वस्य जगतः स्वरूपत्वादात्म-शब्देनोच्यते। आत्मशब्दः स्वरूपवाचीति प्रसिद्धम्। मायाकार्यभूते लौकिकव्यवहारे सूक्ष्म-
* यथेत्यधिकम्। + करिष्यासीति  संबध्यते।
१ घ. २५॥

[[822]]

परिशिष्टत्वेन संगृहीतः —   [अनु० १२]
त्वेन प्रसिद्धः  परमाणुव्द्यणुकादिरणुशब्दवाच्यः। तस्मादप्ययमात्माऽतिशयेन सूक्ष्म-त्वादणीयान्। आकाशदिगादयः परिमाणाधिक्याल्लोके महच्छब्दवाच्याः। ततोऽप्यय-मात्माऽतिशयेनाधिकत्वान्महीयान्। परमाणुव्द्यणुकादीनामस्मदादिप्रत्ययगम्यत्वाभा-वेऽपि योगिजनचक्षुर्गम्यत्वमस्ति तदप्यात्मनो नास्तीत्यभिप्रेत्याणीयस्त्वमुक्तम्। आकाशदिगादीनामेकब्रह्माण्डवर्तित्वात्तादृशब्रह्माण्डलक्षकोट्यधिष्ठानत्वमभिप्रेत्य महीयस्त्वमुक्तम्। तादृशः परमात्माऽस्य देवमनुष्यादिरूपस्य जन्तोर्गुहायां निहितः। गुहाशब्देन हृदयपुण्डरीकवर्तिनी बुद्धिरुपलक्ष्यते। ‘गुहू संवरणे’, इत्यस्माद्धातोरुत्पन्नो गुहाशब्दः। बुद्धिश्च त्दृदयपुण्डरीकेण संवृता तन्मध्यवर्तित्वात्। तस्यां बुद्धावस्य परमा-त्मनो निहितत्वं नाम विद्ययोपलभ्यत्वम्, नतु बुद्धावाधेयत्वम्। सर्वजगदाधारस्य तदसंभवात्। [तं] तथाविधं गुहावस्थितमीशं शमदमादिगुणयुक्तोऽधिकारी पुरुषः पश्यति साक्षात्करोतिः। स चाधिकारो धातुः प्रसादादुपजायते। धाता जगतो विधाता परमेश्वरस्तस्य प्रसादोऽनुग्रहः।
तथा च पूर्वाचार्यैरुक्तम् —
ईश्वरानुग्रहादेषां  पुंसामद्वैतवासना।
महाभयकृतत्राणा  द्विंत्राणां यदि जायते॥
कीदृशमीशम्। अक्रतुं संकल्परंहितम्। स्नानपानादिभोगजातं समीचीनमिति संकल्पनं जीवस्यैव न त्वीश्वरस्य, संकल्पहेतुभूतान्तःकरणोपाधेरभावत्। अतो निरुपा-धिकत्वान्महिमानमतिशयेन महान्तमीश्वरम्। ईदृशं परमेश्वरं साक्षात्कृत्य वीतशोको जन्ममरणादिशोकरहितो भवति।
द्वितीयामृचमाह —
स॒प्त प्रा॒णाः प्र॒भव॑न्ति॒ तस्मा॑त्स॒प्तार्चिषः॑  स॒मिधः॑ स॒प्त  जिह्वाः।
स॒प्त इ॒मे लो॒का येषु॒  चर॑न्ति प्रा॒णा  गु॒हाश॑या॒न्निहिताः  स॒प्त स॑प्त, इति॥
शुद्धान्तःकरणैर्यो  ज्ञातव्यः परमात्मोक्तस्तस्य  शाखाचन्द्रन्यायेनोपलक्षणार्थं  जगत्कारणत्वमुच्यते। तस्मात्परमात्मनो मायाशाक्तिविशिष्टात्सप्त प्राणाः प्रभवन्ति। अन्यत्र सप्त वै शीर्षण्याः प्राणा इत्युक्तत्वाच्छिरोवर्तिसप्तच्छिद्रगताः सप्तसंख्याकाश्च-क्षुरादयः प्राणाः परमेश्वरादुत्पद्यन्ते। द्वे चक्षुषी द्वे ने(श्रो)त्रे द्वे नासिके मुखमेकमिति सप्तत्वम्। तेषां चक्षुरादीनां स्वस्वविषयप्रकाशनशक्तयः सप्तार्चिषः। तैरर्चिर्भिर्गृह्य-माणत्वेन सप्तसंख्याका विषयाः समिधः। विषयैरिन्द्रियाणि समिध्यन्ते प्रकाशयुक्तानि क्रियन्ते। यथैकस्यापि चक्षुरिन्द्रियस्य गोलकभेदेन द्वित्वम्, तथा रूपस्याप्येकस्य वामदक्षिणारूपनिर्वाहकचक्षुर्भेदाद्द्वित्वं द्रष्टव्यम्। एवं शब्दगन्धयोर्द्वित्वे सति विषयाः सप्त संपद्यन्ते। अथवा समिच्छब्देन सप्तसंख्या न संबध्यते किंतु जिह्वाशब्देन।

[[823]]

[अनु० १]    सभाष्यो दशमप्रपाठकः।
अग्नौ(ग्नि) जिह्वानां च सप्तत्वामाथर्वणिकैराम्नातम् —
काली  कराली च मनोजवा च सुलोहिता या च सुधूम्रवर्णा ।
स्फुलिङ्गिनी  विश्वरुची च देवी लेलायमाना  इति सप्त जिह्वाः इति।
ताः परमेश्वरात्प्रभवन्ति।  इमे भूरादयः सप्तसंख्याका लोकास्तस्मात्प्रभवन्ति।  येषु सप्तसु लोकेषु देवमनुष्यादिशरीरवर्तिनः प्राणाश्चरन्ति तादृशा लोका उत्पन्ना इति पूर्वत्रान्वयः। गुहा बुद्धिस्तस्यां शेत उपलभ्यत इति गुहाशयः परमेश्वरस्तस्मान्निहिता उत्पन्नाः सप्तर्षयः सप्त समुद्रा इत्यादिकाः सप्तसंख्याकाः पदार्थविशेषाः।
अथ  तृतीयामाह —
अतः॑  समु॒द्रा गि॒रय॑श्च॒ सर्वे॒ऽस्मात्स्यन्द॑न्ते॒  सिन्ध॑वः॒ सर्व॑रूपाः।
अत॑श्च॒ विश्वा॒ ओष॑धयो॒  रसा॑च्च॒ येनै॑ष भूतस्ति॑ष्ठत्यन्तरा॒त्मा, इति।
[सर्वे क्षीरोदधिप्रभृतयः समुद्रविशेषा] मेरुप्रभृतयो गिरिविशेषाश्चा[तोऽ]स्मा-त्परमेश्वरादुत्पन्नाः। सर्वरूपा नानादिगभिमुखाः सिन्धवः स्यन्दन्ते प्रवहन्ति। ब्रीहिय-वाद्या विश्वाः सर्वा ओषधयश्चोत्पन्नाः। कथंभूतात्परमात्मनः। रसात् विद्वदनुभवनी-यात्। रसो वै स इति पूर्वमुक्तत्वात्। एषोऽहंप्रत्ययेन गम्यमानः। अन्तरात्मास्थूलदेह-चिदात्मनोर्मध्यवर्ती यो लिङ्गदेही(हः)। येनौषधिरसेन भूतोऽधिष्ठितः संस्तिष्ठति। अत इति पूर्वेणान्वयः।
[चतुर्थीमृचमाह — ]
ब्र॒ह्मा  दे॒वानां॑ पद॒वीः क॑वी॒नामृषि॒र्विप्रा॑णां महि॒षो मृगाणा॑म्।
श्ये॒नो गृध्रा॑णा॒ꣳ स्वधि॑तिर्वना॑ना॒ꣳ सोमः॑ प॒वित्र॒मत्ये॑ति॒ रेभ॑न्, इति।

अन्तर्बहिर्वर्तिनां प्राणसमुद्रादीनामचेतनानां  सृष्टिमुक्त्वा चेतनेषु  परमेश्वर-स्योत्कृष्टरूपेणावस्थानमुच्यते।  देवानामग्नीन्द्रादीनां मध्ये  ब्रह्मा चतुर्मुखो भूत्वा परमेश्वरो नियामकत्वेनावतिष्ठते।  तथा कवीनां काव्यनाटकादिकर्तॄणां पुरुषाणां मध्ये पदवीत्वेनावतिष्ठते।  व्याकरणनिष्पन्नः सुशब्दविशेषः पदं तद्वेति गच्छतीति पदवीः। शब्दसमार्थ्याभिज्ञो व्यासवाल्मीक्यादिरूप इत्यर्थः। विप्राणां वैदिकमार्गवर्तिनां ब्राह्म-णानां मध्य ऋषिस्त[त्त]द्गोत्रप्रवर्तको वसिष्ठादिरूपो बभूव। मृगाणां चतुष्पदानां मध्ये शक्त्याधिक्ययुक्तो महिषो बभूव। गृधोपलक्षितानां सर्वेषां पक्षिणां मध्ये प्रबलः श्येनो बभूव। वनानां वृक्षसमूहरूपाणां छेदनार्थं स्वधितिः परशुर्बभूव।
१ ङ. ०दिव०।

[[824]]

परिशिष्टत्वेन संगृहीतः -                         [अनु ॰ १२]

यागहेतुभूतवल्लयात्मकः सोमो भूत्वा रेभन्मन्त्रशब्दयुक्तः सन्पवित्रं शुद्धिकारणं गङ्गाजलकुशदर्भादिकद्रव्यजातं सर्वमत्येति।
पञ्चमीमृचमाह -
अ॒जामेकां॒  लोहि॑तशुक्लकृ॒ष्णां व॒ह्वीं  प्र॒जां ज॒नय॑न्ती॒ ꣳ सरू॑पाम्।
अ॒जो  ह्येको॑ जु॒षमा॑णोऽनु॒शेते॒ जहा॑त्येनां भु॒क्तभो॑गा॒माजो॑ऽन्यः(१) +, इति॥
व्यवहारदशायां परमेश्वरस्य चतुर्मुखब्रह्मादिशरीरेषु विशेषेणावस्थानमभिधाय यथोक्तजगत्सृष्टेर्मूलकारणभूतां मायाशक्तिमुपजीव्य बद्धमुक्तपुरषव्यवस्था प्रदर्श्यते। न जायत इत्यजा मूलप्रकृतिरूपा माया। न ह्यनादेस्तस्या जन्म संभवति। सा च मायैका। इतरस्य सर्व[स्य] जगतस्तत्कार्यत्वात्। यदाऽसौ तेजोवन्नानि त्रीणि रूपाण्युत्पाद्य तद्रूपाऽवतिष्ठते तदानीं लोहितशुक्ल[कृष्ण]वर्णैरुपेता भवति। तथा छन्दोगा आमनन्ति - "यदग्ने रोहित ꣳ रूपं तेजसस्तद्रूपं यच्छुक्लं तदपां यत्कृष्णं तदन्नस्य" इति। अन्नशब्देनात्र पृथिव्युपलक्ष्यते। रजःसत्त्वतमोगुणा वा लोहितादिशब्दैरुपलक्ष्यन्ते। गुणत्रयात्मिका मायेत्युक्तं भवति। सा च देवतिर्यङ्मनुष्यादिरूपां गुणत्रितयात्मकत्वेन सरूपां बहुविधां प्रजां जनयन्ती। न जायत इत्यजो जीवस्तस्यापि मायावदनादित्वादुत्पत्तिर्नास्ति। तादृशो जीवो द्विविधः। आसक्तो विरक्तश्च। तयोर्मध्य एक आसक्तो जीवः पूर्वोक्तामजां मायां जुषमाणः प्रीतिपूर्वकं सेवमानोऽनुशेते तदनुसारेणैव वर्तते। विषयानेव भुञ्जानो विवेकरहितो जन्ममरणप्रवाहरूपेण संसरतीत्यर्थः। अन्यो विरक्तो जीवो भुक्तभोगामेनां मायां जहाति परित्यजति। विरक्तेः पूर्वमेव भोगान्भुक्त्वा (गा भुक्ता) नतूपरिष्ठाद्भोक्ष्यन्ते तादृशैर्भोगैभुक्ता भुक्तभोगा तां मायां तत्त्वविवेकेन बाधतामि (त इ) त्यर्थः।
षष्ठीमृचमाह -
ह॒ ꣳसः शु॑चि॒षद्वसु॑रन्तरिक्ष॒सद्धोता॑ वेदि॒षदति॑थिर्दुरोण॒सत्।
नृ॒षद्व॑र॒सदृ॑त॒सब्द्यो॑म॒सद॒ब्जा गो॒जा ऋ॑त॒जा अ॑द्रि॒जा  ऋ॒तं बृ॒हत्, इति।

यः पुमान्विवेकेन मायां परित्यजति तस्य सर्वमपि जगद्ब्रह्मरूपेणावभासत इत्ययमर्थोऽत्र प्रदर्श्यते। एतदर्थमादौ जगदनूद्यते। हन्ति सर्वदा गच्छतीति हंस आदित्यः। स च [शुचौ] शुद्धे मण्डले ज्योदिर्मये सीदतीति शुचिषत्। सूत्रात्मस्वरूपेण जगन्निवासहेतुत्वाद्वसुर्वायुस्तद्रूपः सन्नन्तरिक्षे सीदतीत्यन्तरिक्षसत्। होमनिष्पादक आहवनीयाद्यग्निर्होता तद्रूपेण सोमयागा[द्य] ङ्गभूतायां वेद्यां सीदतीति वेदिषत्। अमावास्यादितिथिविशेषमनपेक्ष्य भोजनयाच्ञार्थं तत्र तत्र गच्छन्पुरुषो वैदेशिकोऽतिथिस्तद्रूपेण
________________________
+ अत्र घ. पुस्तके (२६) अङ्को वर्तते।

[[825]]

[अनु ॰ १२]                          सभाष्यो दशमप्रपाठकः।                        
दुरोणेषु  गृहेषु परकीयेषु सीदतीति  दुरोणसत्। नृषु मनुष्येषु  कर्माधिकारिजीवरूपेण सीदतीति  नृषत्। वरे श्रेष्ठे क्षेत्रे काशीद्वारवत्यादौ पूजनीयरूपेण सीदतीति वरसत्। ऋते सत्ये वैदिके कर्मणि फलरूपेण सीदतीति ऋतसत्। व्योम्न्याकाशे नक्षत्रादिरूपेण सीदतीति व्योमसत्। अद्भ्यो नदीसमुद्रादिगताभ्यः शङ्खमकरादिरूपेण जायत इत्यब्जाः। गोभ्यः क्षीरादिरूपेण जायत इति गोजाः। ऋतं सत्यं वचनं तस्मात्कीर्तिरूपेण जायत इति ऋतजाः। अद्रिभ्यो वृक्षादिरूपेण जायत इत्यद्रिजाः। हंस इत्यारभ्याद्रिजा इत्यन्तेनोक्तं यज्जगदस्ति तज्जगदृतं सत्यं बृहद्ब्रह्म। अज्ञानिदृष्ट्या जगद्रूपेण भासमानं सर्वं ज्ञानिदृष्ट्या ब्रह्मैवेत्यर्थः।
सप्तमीमृचमाह -
घृ॒तं मि॑मिक्षिरे  घृतम॑स्य॒ योनि॑र्घृ॒ते श्रि॒तो घृ॒तमु॑वस्य॒ धाम॑।
अ॒नु॒ष्व॒धमाव॑ह मा॒दय॑स्व॒ स्वाहा॑कृतं  वृषभ वक्षि ह॒व्यम्, इति।
भोग(ग्य)जातस्य ज्ञानभो(यो)ग्यदेहानुकूल्यं प्रार्थ्य[मिति तदर्थं] ज्ञानसाधनयागादिकर्महेतोरग्नेरानुकूल्यं प्रार्थयते। पूर्व(र्वे) यजमाना अग्नावाहवनीयादिरूपे घृतं मिमिक्षिरे सिक्तवन्तः। मिह सेचन इति धातुः। तढ्घृतमस्याग्नेर्योनिरुत्पत्तिकारणं घृतेन ज्वालाभिवृद्धिदर्शनात्। ततोऽयमग्निर्घृते श्रितो घृतमाश्रित्यावस्थितः। घृतमु घृतमेवास्याग्नेर्धाम स्थानं तेजोहेतुर्वा। हेऽग्नेऽनुष्वधं स्वधामन्वस्मदीयं हविः- स्वरूपमनुश्रु(सृ)त्याऽऽवह देवानत्राऽऽनय। आनीय च मादयस्व सुत्दृष्टान्कुरु। हे ऋ(वृ)षभ श्रेष्ठ स्वाहाकृतं स्वाहाकारेणास्नाभिर्दत्तं हव्यं वक्षि वह देवान्प्रापय।
अष्टमीमृचमाह-
स॒मु॒द्रादू॒र्मिर्मधु॑मा॒ ꣳ उदा॑रदुपा॒ ꣳ शुना॒ सम॑मृत॒त्वमा॑नट्।
घृ॒तस्य॒  नाम॒ गुह्यं॒  यदस्ति॑ जि॒ह्वा  दे॒वाना॑म॒मृत॑स्य॒ नाभिः, इति॥
समुद्रात्प्रभूतात्परमात्मन ऊर्मिसदृशः प्रपञ्चो मधुमान्भोग्यत्वेन माधुर्ययुक्त उदारदुदगच्छदुत्पन्न इत्यर्थः। यथा लोके समुद्रात्तरङ्ग उत्पद्यत एवं चिदेकरसात्परमात्मनो जडं भोग्यजातं समुत्पन्नम्। घृ क्षरणदीप्त्योरिति धातोरुत्पन्नो घृतशब्दः। घृतं दीप्तं स्वप्रकाशं ब्रह्मेत्यर्थः। तस्य ब्रह्मणो यन्नाम प्रणवरूपं गुह्यं सर्ववेदेष्वस्ति। तथाच काठकैराम्नांतम् - "सर्वे वेदा यत्पदमामनन्ति" इति प्रस्तुत्य "तत्ते पदं संग्रहेण ब्रवीभ्योमित्येतत्" इति। तेन प्रणवरूपेणोपांशुना ध्यानकाले शनैरुच्चार्यमाणेनामृतत्वमुत्पत्तिविनाशरहितं ब्रह्मतत्त्वं समानट्सम्यगानशो प्राप्नोतीत्यर्थः। तच्च प्रणवाख्यं नाम देवानां जिह्वा देवैर्ध्यानपरैर्निरन्तरमुच्चार्यमाणत्वेन जिह्वेव सर्वदा मुखमध्ये वर्तते। किंचेदं प्रणवरूपममृतस्य विनाशरहितस्य मोक्षस्य नाभी रथचक्रस्य

[[826]]

परिशिष्टत्वेन संगृहीतः -                   [अनु ॰ १२]
नाभिरिवाऽऽश्रयभूतम्।  अनेन हि मुक्तिरूपं फलं लभ्यते।  अत एव कठैराम्नातम् - "एतदेवाक्षरं [ज्ञात्वा] यो यदिच्छति तस्य तत्" इति। एतस्यामृचि प्रणवस्य मोक्षसाधनत्वमुक्तम्।

नवमीमृचमाह -
व॒यं  नाम॒ प्रब्र॑वामा  घृ॒तेनास्मिन्य॒ज्ञे  धा॑रयामा॒ नमो॑भिः।
उप॑ ब्र॒ह्मा शृ॑णवच्छ॒स्यमा॑नं॒ चतुः॑शृङ्गोऽवमीद्गौ॒र  ए॒तत्, इति॥
वयं ज्ञानार्थिनः पुरुषा अस्मिञ्ज्ञानयज्ञे घृतेनाऽऽदीप्तेन स्वप्रकाशेन ब्रह्मणा निमित्तभूतेन प्रणवरूपं [नाम] प्रब्रवाम। सर्वदोच्चारयामः(म)। ततो नमो[भि]र्नमस्कारैर्युक्ता वयं चित्ते ब्रह्मतत्त्वं सर्वदा धारयामः(म)। ज्ञानस्य यज्ञत्वं भगवतोक्तम् - "स्वाध्यायज्ञानयज्ञाश्च यतयः शंसि(संशि)तव्रताः" [इति।] शस्यमानमस्माभिः प्रणवेन स्तूयमानमुपशृणवत्पार्श्ववर्तिभिस्तत्त्ववेदिभिः श्रूयमा-णमेतद्ब्रह्मतत्त्वं चतुःशृङ्गोऽकारोकारमकारनादरूपशृङ्गचतुष्टयोपेतो गौरः श्वेतः प्रणवाख्य ऋषभोऽवमीद्वान्तवान्। ब्रह्मतत्त्वं प्रत्यपादयदित्यर्थः। अकारादीनां प्रणवमात्राणां शृङ्गत्वमुत्तरतापनीये श्रुतम् - "शृङ्गेष्वशृङ्गं संयोज्य" इति। निष्कामैरनुष्ठेयत्वेन निर्मलत्वात्प्रणवस्य गौरत्वम्। वृषभरूपत्वं च संहितोपनिषद्याम्नातम् - "यश्छन्दसामृषभो विश्वरूपः" इति। *वचनेन प्रतिपादनमुपलक्ष्यते(?)।

दशमीमृचमाह -
च॒त्वारि॒ शृङ्गा त्रयो॑ अस्य॒ पादा॒  द्वे शी॒र्षे  स॒प्त हस्ता॑सो अ॒स्य।
त्रिधा॑ ब॒द्धो वृ॑ष॒भो  रो॑रवीति म॒हो दे॒वो मर्त्या॒ ꣳ आवि॑वेश, (२) इति॥
शृङ्गा प्रणवस्य यान्यकारादीनि [शृङ्गाणि] तानि चत्वारि। अस्य प्रणवप्रतिपाद्यत्वेन प्रणवरूपस्य ब्रह्मणस्त्रयः। पद्यते गभ्यते ब्रह्मत्वमेभिरिति पादाः। अध्यात्मं विश्वतैजसप्राज्ञाः। अधिदैवं विराड्ढिरण्यगर्भाव्याकृतानि। द्वे शीर्षे उत्तमाङ्गस्थाने चि [दचि]द्रूपे द्वे शक्ती। तथैवास्य ब्रह्मणो भूरादयः सप्त लोका हस्ता [सो] हस्तस्थानीयाः। त्रिधा बद्धोऽकारोकारमकारेषु विश्वतैजसप्राज्ञैर्विराड्ढिरण्यगर्भाव्याकृतैश्च त्रिप्रकारेण संबद्धो वृषभः प्रणवो महस्तेजोरूपं ब्रह्मतत्त्वं रोरवीति, अतिशयेन प्रतिपादयति। तदेव प्रतिपाद्यत्वं स्पष्टी क्रियते - देवः परमेश्वरो मर्त्यान्मनुष्यदेहानाविवेश सर्वतः प्रविष्टः। "स एष इह प्रविष्ट आ नखाग्रेभ्यः" इति श्रुत्यन्तरात्।
________________________
* एतत्प्रभृत्युपलक्ष्यत इत्यन्तो ग्रन्थः प्रकृतानुपयोगीव भाति।
________________________
१ घ.॥२७॥

[[827]]

[अनु ॰ १२]                    सभाष्यो दशमप्रपाठकः।                             
एकादशीमृचमाह -
त्रिधा॑ हि॒तं प॒णिभि॑र्गु॒ह्यमा॑नं गवि॑ दे॒वासो॑ घृ॒तमन्व॑विन्दन्।
इन्द्र॒ एक॒ ꣳ सूर्य॒ एकं जजान वे॒नादेक ꣳ॑ स्व॒धया॒ निष्ट॑तक्षुः, इति॥
त्रिधा हितं शरीरे विश्वतैजसप्रज्ञाख्येन त्रिप्रकारेण ब्रह्माण्डे विराड्ढिरण्यगर्भाव्याकृताख्येन च त्रिप्रकारेणावस्थितं घृतं दीप्तं स्वप्रकाशं ब्रह्मतत्त्वं देवासो देववत्सात्त्विका अन्तर्मुखाः पुरुषा गवि वाचि तत्त्वमस्यादिवेदरूपायामेवान्वविन्दन्ननुक्रमेण लब्धवन्तः। कीदृशं घृतम्। पणिभिर्गुह्यमानम्। पण व्यवहारे स्तुतौ चेति धातुः। पणिभिः स्तोतृभिरुपदेष्टृभिराचार्यैः परमरहस्यत्वेन गोप्यमानम्। त्रिधा हितमित्येतदेवोच्यते। इन्द्रः परमैश्वर्ययुक्तो विराट्पुरुष एकं जागरणरूपं जजानोत्पादितवान्। सूर्यशब्दस्तेजस्वित्वेन हिरण्यगर्भमुपलक्षयति। स च हिरण्यगर्भ एकं स्वप्नरूपं जजान। वेन(वे)तिधातुः कान्तिकर्मा। वेनात्सर्वदुःखराहित्येन कमनीयादव्याकृतादेकं सुषुप्तिरूपं निष्पन्नमिति शेषः। स्वस्मिन्नेव धीयतेऽवस्थाप्यत इत्याश्रयान्तररहिता ब्रह्मरूपा चित्स्वधारूपेणोच्यते। "स भगवः कस्मिन्प्रतिष्ठित इति स्वे महिम्नि" इति श्रुत्यन्तरात्। तया स्वधया ब्रह्मरूपा(प)याऽन्विताः पूर्वमुक्ता इन्द्रसूर्यवेना निष्टतक्षुः। जागरणादिकं निष्पादितवन्तः। एताभ्यां द्वाभ्यामृग्भ्यां प्रणवतत्प्रतिपाद्यार्थौ प्रपञ्चितौ।

द्वादशीमाह -
यो  दे॒वानां प्रथ॒मं  पु॒रस्ता॒द्विश्वा॒धियो॑  रु॒द्रो म॒हर्षिः।
हि॒र॒ण्य॒ग॒र्भं प॑श्यत॒ जाय॑मान॒ ꣳ स नो॑ दे॒वः शु॒भया॒ स्मृत्याः संयु॑नक्तु, इति।
यो देवो हिरण्यगर्भं पश्यत साक्षात्करोति। कीदृशं हिरण्यगर्भम्। देवानां प्रथममग्नीन्द्रादीनामादिभूतम् । पुरस्ताज्यमानमग्नीन्द्राद्युत्पत्तेः पूर्वमेवोत्पाद्यमानम्। अनेन प्राथम्यं स्पष्टीकृतम् ।कीदृशो देवः । विश्वाधियो विश्वस्य जगतः कारणत्वेन तस्मादधिकः *। रुद्रः। रुद्वैदिकः शब्दस्तं द्रवति प्राप्नोति वेदप्रतिपाद्य इत्यर्थः। महर्षिर्ऋषीणामतीन्द्रियद्रष्टृणां मध्ये महान्। यः सर्वज्ञः सर्वविदित्यादिश्रुतिप्रतिपाद्य इत्यर्थः। महर्षिर्ऋषीणामतीन्द्रियद्रष्टृणां मध्ये महान् ।यः सर्वज्ञः सर्वविदित्यादि श्रुतिप्रतिपाद्य इत्यर्थः। स देवस्तादृशः परमेश्वरो नोऽस्माञ्शुभया स्मृत्या सर्वसंसारनिवर्तकत्वेन शोभनया ब्रह्मतत्त्वानुस्मृत्या संयुनक्तु संयुक्तान्करोतु। सोऽयं मन्त्रो ब्रह्मविद्यालब्धये जपितव्य इति मन्त्रलिङ्गादवगभ्यते।
________________________
*ककारस्थाने व्यत्ययेन यकार इति भावः।
________________________
१  ङ. नुग्रहेण।

[[828]]

परिशिष्टत्वेन संगृहीतः-  [अनु० १२]
त्रयोदशीमाह —
यस्मा॒त्परं॒  नाप॑र॒मस्ति॒ किंचि॒द्यस्मान्नाणी॑यो॒  न ज्यायो॑  ऽस्ति॒ कश्चि॑त्।
वृक्ष इ॑व स्तब्धो दि॒वि ति॑ष्ठ॒त्येक॒स्तेने॒दं पूरु॑षेण॒ सर्व॑म्, इति।
यदुक्तं शुभया स्मृत्या संयुनक्त्विति तत्र स्मरणीयं तत्त्वमत्र निर्दिश्यते। यस्मा-द्ब्रह्यतत्त्वात्परमुत्कृष्ट [मपरं निकृष्टं] वा वस्तु किंचिदपि नास्ति।
[*यस्माद्ब्रह्मतत्त्वादणीयोऽत्यल्पं वस्तु नास्ति। तथा ज्यायोऽधिकमापि कश्चित्किंचिदपि वस्तु नास्ति।] परापरशब्दाभ्यां गुणोत्कर्षनिकर्षौ विवक्षितौ। ज्यायोणीयःशब्दाभ्यां परिमाणोत्कर्षापकर्षौ विवक्षितौ। सर्वप्रकारोत्कर्षापकर्षनिषेधेनाद्वितीयत्वं सिध्यति। तथा वृक्षो गमनागमनरहित एकत्रैव स्तब्धोऽवतिष्ठते तद्वदयमेवद्वितीय एकः परमेश्वरः स्तब्धो निर्विकारो दिवि द्योतनात्मके स्वप्रकाशरूपे तिष्ठति। तेन पुरुषेण चिदेकरसेनाऽऽ (न परमा) त्मना सर्वमिदं जगत्पूर्णम्। जगदाकारो नास्ति ब्रह्मतत्त्वमेव स्थितमेवेत्य(मित्व)र्थः।
चतुर्दशीमृचमाह —
न कर्म॑णा न  प्र॒जया॒ धने॑न॒ त्यागे॑नैके  अमृतत्वमा॑न॒शुः।
परे॑ण॒  नाकं॒ निहि॑तं॒ गुहा॑यां वि॒भ्राज॑दे॒तद्यत॑यो वि॒शन्ति॑, इति।
यथोक्तब्रह्मतत्वस्मरणस्यातरङ्गं सर्वत्यागरूपं साधनमत्रोच्यते। अग्निहोत्रादिकं सहस्त्रसंवत्सरसत्रान्तं यत्कर्म तेन कर्मणा तदमृतत्वं न लभ्यते। “प्रजया पितृभ्यः” इति श्रुतेः पितृविषयादृणाद्विमोचनहेतुर्या पुत्रादिरूपा प्रजा तयाऽ[प्य]मृतत्वं न लभ्यते। दाने सर्वं प्रतिष्ठितं तस्माद्दानं परमं वदन्तीतिश्रुतेर्धनदानस्य बहुविधफलसाधनत्वावगमात्तस्य दानस्य निष्पादकं यद्धनमस्ति तेन धनेनाप्यमृतत्वं न लभ्यते। किं तर्हि कर्मप्रजाधनादीनां सर्वेषां लौकिकवैदिकव्यापाराणां त्यागेनैके केचिदेवान्तर्मुखा अमृतत्वमानशुः प्राप्रुवन्ति। यदमृतत्वं यतय इन्द्रियनियमनशीला विशन्ति प्राप्रुवन्ति त[दे]दमृतत्वं नाकं परेण स्वर्गादप्युत्कृष्टं सद्गुहायां स्वकीयबुद्वावेकाग्रायां निहितमवस्थितं सद्वि[भ्राजद्वि]भ्राजते विशेषेण दीप्यतेऽन्तर्मुखैरनुभूयत इत्यर्थः।
पञ्च्यदशीमृचमाह —
वे॒दा॒न्त॒विज्ञान॒सुनि॑श्चिता॒र्थाः संन्या॑सयो॒गाद्यत॑य शुद्ध॒सत्त्वाः॑।
ते  ब्र॑ह्मलो॒के तु॒ परा॑न्तकाले॒ परा॑मृता॒त्परि॑मुच्यन्ति॒  सर्वे, इति।

* त्रुटितोऽयमेतच्चिह्नान्तर्गतो ग्रन्थश्चतुःषष्ट्यनुवाकानुरोधिभाष्यात्संगृहीतः। प्रकृतग्र्भाष्यस्य तत्रात्र चैक्यात्।

१ ङ. स्मृत्याः। २ छ. स्मरणाय।

[[829]]

[अनु० १२]          सभाष्यो दशमप्रपाठकः।    
पूर्वस्यामृचि त्यागस्य मोक्षसाधनत्वमुक्तम्। अत्र हि (अन्यत्र) – “तरति शोकमात्मवित्” “ज्ञानदेव [तु] कैवल्यं प्राप्यते येन मुच्यते” इत्यादिश्रुतिस्मृतिषुज्ञानस्य(स्यैव) मोक्षहेतुत्वमुच्यते। अतोऽस्यामृचि विरोधपरिहाराय ज्ञानसंन्यासयोर्मोक्षे पृथगुपयोग उच्यते। वेदान्ता उपनिषद्वाक्यानि तैरुत्पन्नं सर्वसंसारनिवर्तकत्वेन विशिष्टं ज्ञानं यदस्ति तेन सुनिश्चितो जीवब्रह्मैक्यलक्षणोऽर्थो यैः पुरुषैस्ते वेदान्तविज्ञानसुनिश्चितार्थाः। संन्यासः पूर्वोक्त(त्त्कः)प्रजादित्यागस्तत्पूर्वको [*योगः प्रमाणविपर्ययविकल्पनिद्रास्मृतिरूपाणां पञ्चानां चित्तवृत्तीनां निरोधः] “योगश्चित्तवृत्तिनिरोधः” [*इति पतञ्जलिना सूत्रितत्वात्। तस्माद्योगाच्छुद्धसत्त्वा विषयभोगव्यावृत्तचित्ताः ]। अत एव यतयो नियमशीलाः। एतेन ज्ञानं तत्वप्रकाशनेनाविद्यानिवर्तकं त्यागस्तु विषययो(भो)गनिवृत्तिद्वारा चित्तशुद्धिहेतुरिति पृथगुपयोग उक्तो भवति। ब्रह्मणो लोको दर्शनं साक्षात्कारस्तस्मिन्नु्त्पन्ने सति संसारिविलक्षणास्ते पुरुषाः। वैलक्षण्यद्योतनार्थस्तुशब्दः। तादृशाः पुरुषाः सर्वे [परिमुच्यन्ति] परिमुच्यन्ते। ज्ञानिषु देवमनुष्यत्वादिकृत उत्तमाधमभावोऽप्रयोजक इति विवक्षया सर्व इत्युक्तम्। कदा मुच्यन्त इत्याशङ्क्य परान्तकाल इत्युक्तम्। सत्यज्ञाने यो देहपातावसरः सोऽयमपरान्तकालः पुनर्देहग्रहणस्य विद्यमान्वात्। नष्टे त्वज्ञाने यो देहपातावसरः सोऽयं परान्तकालः पुनर्देहग्रहणरहित्वात्। तस्मिन्परान्तकाले संसारबन्धनाद्विमुच्यन्ते। ननु तत्व(त्वा)ज्ञानिनोऽपि प्रलयकाले स्थूलसूक्ष्मशरीरद्वयबन्धनान्मुच्यन्त एवेत्याशङ्क्य परामृतादि[त्युत्कम्। ] जगत्कारणत्वेनोत्कृष्टं परं तत्वज्ञानमन्तरेण विनाशरहितत्वादमृतं तादृशात्परामृतादव्याकृतादज्ञानिनः प्रलयकालेऽ[पि] न मुच्यन्ते ज्ञानिनस्तु देहपातावसर एव तादृशादव्याकृतादपि मुच्यन्त इति [वि]शेषः।
षोडशीमृचमाह —
द॒ह्यं॒ वि॒पा॒पं प॒रमे॑श्मभूतं॒ यत्पु॑ण्डरी॒कं पु॒रम॑ध्यस॒ँस्थम्।
त॒त्रा॒पि॒  द॒ह्यं ग॒गनं॑ विशोक॒स्तस्मि॑न्यद॒न्तस्तदुपा॑सित॒व्यम्, इति।
तत्वं ज्ञातुमसमर्थस्य  सूक्ष्मोपाय उच्यते। यदेतत्पुण्डरीकमष्टदलमस्ति। कीदृशम्। [दह्यं] दहरमल्पम्। विपापं शुद्धं शरीरसंबन्धिदोषैरपरामृष्टत्वात्। परस्याऽऽत्मनो मेश्मभूतं वकारस्थाने मकारश्छान्दसः। वेश्मभूतं गृहभूतं सर्वदा तत्रोप-

* त्रुटितोऽयमेतञ्चिह्नान्तर्गतो ग्रन्थश्चतुःषष्ट्यनुवाकानुरोधिभाष्यात्संगृहीतः। प्रकृतर्ग्भाष्यस्य तत्रात्र चैक्यात्।

१ छ. “सारन्निव”।

[[830]]

परिशिष्टत्वेन संगृहीतः--  [अनु० १२]

लभ्यत्वात्। पुरस्य शरीरस्य मध्ये संस्थितं राज्ञ इव पुरमध्ये प्रासादः। तत्रापि दहरे पुण्डरीके दह्यं [दहरं] सूक्ष्मं गगनमाकाशवदमूर्तं ब्रह्मरूपमस्ति। ब्रह्मणः सर्वगतत्वेऽपि घटाकाशवत्पुण्डरीकस्थानापेक्षया दह्यत्वमुपचर्यते। तथा च श्रुत्युन्तरम्-“[अथ] यदिदमस्मिन्ब्रह्मपुरे दहरं पुण्डरीकं वेश्म दहरोऽस्मिन्नन्तराकाशस्तस्मिन्यदन्तस्तदन्वेष्टव्यं तद्वाव विजिज्ञासितव्यम्” इति। दहराकाशस्य च ब्रह्मत्वं दहराधिकरणे निर्णीतम्। अत एव विशोकः शोकरहितं गगनशब्दवाच्यं ब्रह्म। एवं सति तस्मिन्पुण्डरीकेऽन्तर्मध्ये यद्ब्रह्मतत्वमस्ति तदुपासितव्यं विजातीयप्रत्ययरहितेन सजातीयप्रत्ययप्रवाहेण चिन्तनीयम्।
सप्तदशीमृचमाह —
यो  वेदादौ स्वरः  प्रो॒क्तो॒ वे॒दान्ते॑ च प्र॒तिष्ठि॑तः।
तस्य॑ प्र॒कृति॑लीन॒स्य॒  यः॒ प॑रः स  म॒हेश्व॑रः (३), इति।
अजो॑ऽन्य॒ आवि॑वेश॒ सर्वे॑ च॒त्वारि॑च॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
द्वादशोऽनुवाकः॥*१२॥
वेदानाम् — “अग्रिमीळे पुरोहितम्” “इषे त्वोर्जे त्वा” इत्या[दीनामा] दिरुपक्रमस्तस्मिन्नुपक्रमे यः स्वरो यो वर्णः प्रणवरूपोऽस्ति [+स च स्वरः प्रणवो वेदान्ते चोपनिषद्योमित्येतदक्षरमिदं सर्वमित्यादिकायां प्रतिष्ठितः प्रतिपादितः,] स च स्वरः प्रणवो ध्यानकालेऽव्याकृते जगत्कारणे लीनो भवति। अकारोकारमकारेषु विराड्ढिरण्यगर्भाव्याकृतानि ध्यात्वा विराड्रूपमकारमुकारे प्रविलाप्य तं चोकारं हिरण्यगर्भरूपं मूलप्रकृतिरूपे मकारे प्रविलापयेत्। तस्य च प्रकृतौ लीनस्य प्रणवस्य यः परश्चतुर्थमात्रारूपेण नादे ध्यातव्य उत्कृष्टोऽस्ति सोऽयं महेश्वरो विज्ञेयः। अनेन मन्त्रेण पूर्वोक्तं गगनशब्दवाच्यं वस्तु प्रपञ्चितम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
द्वादशोऽनुवाकः॥*१२॥

* अत्र घ.पुस्तके (२८) अङ्को वर्तते। +त्रुटितोऽयमेतञ्चिह्नान्तर्गतो ग्रन्थश्चतुःषष्टधनुवाकानुरोधिभाष्यात्संगृहीतः। प्रकृतर्ग्भाष्यस्य तत्रात्र चैक्यात्।
________________________

[[831]]

[अनु० १३]  सभाष्यो दशमप्रपाठकः। 

### १३ 
अथ त्रयोदशोऽनुवाकः।
________________________
पूर्वानुवाकान्ते  ह्रदयपुण्डरीक उपास्यं  यन्महेश्वरस्वरूपं निर्दिष्टं तस्मिन्नुपास्यगुणविशेषा  अस्मिन्ननुवाके विस्तरेण प्रदर्श्यन्ते। तत्र प्रथमामृचमाह —
स॒ह॒स्त्र॒शीर्षं दे॒वं॒ वि॒श्वाक्षं॑ वि॒श्वशं॑भुवम्।
विश्वं॑ ना॒राय॑णं दे॒व॒म॒क्षरं॑  प॒रमं प॒दम्, इति।
देवं पूर्वोक्तं महेश्वरं ध्यायेदिति शेषः। कीदृशं देवम्। सहस्त्रशीर्षं सहस्त्रशीर्षत्वेना (शब्देनात्रा) परिमितत्वमुपलक्ष्यते। अनन्तशिरस्कमित्यर्थः। सर्वजगदातत्मकं विराड्रूपं महेश्वरस्य देहः। तथा सत्यस्मदादिशिरांसि सर्वाण्यपि तदीयान्येवेत्यनन्तशिरस्त्वम्। अनेनैव न्यायेन विश्वानि सर्वाण्यस्मदीयान्यक्षाणीन्द्रियाणि तदीयान्येवेति विश्वाक्ष[स्त]म्। विश्वस्य सर्व[स्य] जगतः शं मुखमस्माद्भवतीति विश्वशंभुः (भूः) तादृशम्। उक्ते सहस्त्रशीर्षे विराड्रूपे देहेऽवस्थितस्य महेश्वरस्य निजस्वरूपं द्वितीयार्धेनोच्यते। विश्वं जगदात्मकम्, आरोपितस्य जगतोऽधिष्ठानव्यतिरेकेण वास्तवरूपाभावात्।
नारायणशब्दस्य निर्वचनं पुराणेषु दर्शितम् —
“आपो नारा इति प्रोक्ता आपो वै नरसूनवः।
अयनं  तस्य ताः पूर्वं तेन नारायणः  स्मृतः” इति॥
जगत्कारणेषु पञ्चभूतेष्ववस्थितमित्यर्थः। स एवेन्द्रमित्रदिरूपेणावस्थितत्वाद्देव इत्युच्यते। तथा च शाखान्तरे मन्त्र आम्नातः- “इन्द्रं मित्रं वरुणमग्निमाहुः” इति। न क्षर [ती]ति, अश्नुत इति वा तस्याक्षरत्वम्। कारणत्वेनोत्कर्षात्परमत्वम्। पुनः कथंभूतम्। [पदं] पद्यते ज्ञानिभिः प्राप्यते लक्ष्यत इति पदम्।
द्वितीयामृचमाह —
वि॒श्वतः  पर॑मान्नि॒त्यं॒ वि॒श्व ना॑राय॒णꣳ ह॑रिम्।
विश्वमे॒वेदं  पुरु॑ष॒स्तद्विश्व॒मुप॑जीवति, इति।
विश्वतो जगतो जडवर्गात्परमाद्विभक्तिव्यत्ययः। परममुत्कृष्टम्। ऋग्भेदेन पुनरुक्तिपरिहारो द्रष्टव्यः। स्तुतिरुपत्वादनेन प्रकारेण घ्यातव्यत्वाच्च नास्ति पुनरुक्तिदोषः। विनाशरहितत्वाच्च नित्यत्वम्। [*सर्वात्मकत्वाद्विश्वत्वम्। नारायणत्वं

*त्रुटितोऽयमेतचिह्नान्तर्गतो ग्रन्थश्चतुःषष्ट्यनुवाकपाठानुरोधिभाष्यात्संगृहीतः। प्रकृतर्ग्भाष्यस्य तत्रात्र चैक्यात्।

[[832]]

परिशिष्टत्वेन संगृहीताः-   [अनु० १३]

पूर्वमेवोक्तम्। पापस्याज्ञानस्य च हरणाद्धरित्वम्। ] यदिदं विश्वमिदानीमज्ञानदृष्ट्या प्रदृश्यते तत्सर्वं वस्तु तत्त्वदृष्ट्या पुरुषः परमात्मैव। स च परमात्मा तद्विश्वमुपजीवति, स्वस्य व्यवहारनिर्वाहार्थमाश्रयति।
तृतीया[मृच]माह —
पतिं  विश्व॑स्या॒ऽऽत्मेश्व॑र॒ꣳ शाश्व॑तंꣳ शि॒वम॑च्युतम्।
ना॒राय॒णं महाज्ञे॒यं॒  वि॒श्वात्मा॑नं प॒राय॑णम्, इति।
विश्वस्य जगतः पालकत्वात्पतिम्। आत्मनां जीवनां नियामकत्वादीश्वरम्। निरन्तरं वर्तमानत्वाच्छाश्वतम्। परमङ्गलत्वाच्छिवम्।. [न च्यवत इत्यच्युतम्।] नारायणत्वं पूर्वमुक्तम्। ज्ञेयेषु मध्ये प्रौढत्वान्महाज्ञेयम्। जगदुपादानत्वेन तदभेदाद्विश्वात्मत्वम्। उत्कृष्टाधारत्वात्परायणत्वम्। सर्वमप्यारोपितं जगदधिष्ठाने वर्तते।
चतुर्थीमृचमाह —
ना॒राय॒ण  प॑रो ज्यो॒ति॒रात्मा ना॑राय॒णः प॑रः।
ना॒राय॒ण  प॑रं ब्र॒ह्मत॒त्त्वं ना॑राय॒णः प॑रः॥
ना॒राय॒ण  प॑रो ध्या॒ता॒ ध्या॒नं ना॑राय॒णः  प॑रः, इति।
पुराणेषु नारायणशब्देन व्यवह्रियमाणो यः परमेश्वरः स एव परमुत्कृष्टं सत्यज्ञानादिवाक्यप्रतिपादितस्य ब्रह्मणस्तत्त्वम्। अतो नारायणः एवाऽऽत्मा न त्वपरो मूर्तिविशेषः। तथा परो ज्योतिर्यदेतदुत्कृष्टं ज्योतिश्छन्दोगैः परं ज्योतिरुपसंपद्येत्याम्नातं तदपि नारायण एव। तस्मान्नारायणः परमात्मा। पुनरपि नारायणस्य सर्वात्मकत्वमुच्यते। नारायणः। छान्दसत्वात्सर्वत्र विसर्गलोपः। *परब्रह्म वेदान्तवेद्यं चिद्वस्तुतत्वमबाधितं यथार्थवस्तु, परः सर्वोत्कृष्टो जाड्यादिगुणव्यतिरिक्तः। ध्याता वेदान्ताधिकारी। ध्यानं प्रत्यगात्मगोचरो वृत्तिविशेषः। परः पापिनां शत्रुः। एवंविधो नारायणो ध्येय इत्यर्थः।
पञ्चमी[मृच]माह —
यञ्च॑ किं॒चिज्ज॑गत्स॒र्वं॒ दृ॒श्यते॑ श्रूय॒तेऽपि॑ वा (१)।
अन्त॑र्ब॒हिश्व॑ तत्स॒र्वं॒ व्या॒प्य ना॑राय॒णः स्थि॑तः, इति।
अस्मिन्वर्तमाने जगति यत्किंचित्समीपवर्ति वस्तुजातं दृष्यतेऽपि वा दूरस्थं

*एतदादि यथार्थवस्त्वित्यन्तं नारायणशब्दार्थस्य स्पष्टीकरणम्।

[[833]]

[अनु० १३]  सभाष्यो दशमप्रपाठकः।  

श्रूयते तत्सर्वं वस्तुजातमयं नारायणोऽन्तर्बहिश्च व्याप्यावस्थितः। यथा कटकमुकुटाद्याभरणस्योपादानकारणं सुवर्णमन्तर्बहिर्व्याप्यावतिष्ठते तद्वत्।
षष्ठी मृचमाह] —
अन॑न्त॒मव्य॑यं  क॒विꣳ स॑मु॒द्रेऽन्तं॑ वि॒श्वशं॑भुवम्।
प॒द्म॒को॒शप्र॑तीका॒श॒ꣳ ह्र॒दयं॑ चाप्य॒धोमु॑खम्, इति॥
अत्र पूर्वार्धेन नारायणस्य वास्तवरूपं संक्षिप्योपन्यस्यते। अनन्तं देशपरिच्छेदरहितम्। अव्ययं विनाशरहितम्। कविं चिद्रूपेण सर्वज्ञम्। समुद्रेऽतिबहुलत्वेन समुद्रसदृशे संसारऽन्तमवसानरूपम्। यदा नारायणस्य स्वरूपं जानाति तदैव संसारः क्षीयत इत्यर्थः। विश्वशंभुवं विश्वस्य संसार[सुख]स्योत्पत्तिकारणरूपम्। “एतस्यैवाऽऽनन्दस्यान्यानि भूतानि मात्रामुपजीवन्ति” इति श्रुत्यन्तरात्। ईदृशं नारायणरूपमि(मु)[पासीते]ति शेषः। उत्तरार्धेनोपासनस्थानमुच्यते। पद्मकोशप्रतीकाशं यथाऽष्टदलकमलस्य कोशो मध्यच्छिद्रं तत्सदृशं, तञ्च ह्रदयशब्दवाच्यम्। लौकिकं पद्ममूर्ध्वाभिमुखं त्दृदयपद्मं त्वधोमुखमिति [वि]शेषः।
सप्तमीमृचमाह —
अधो नि॒ष्ट्या वि॑तस्त्या॒न्ते॒ ना॒भ्यामु॑परि॒ तिष्ठ॑ति।
ज्वा॒ला॒मा॒लाकु॑लं  भा॒ती॒ वि॒श्वस्या॑ऽऽयत॒नं म॑हत्, इति॥
निष्टिर्ग्रीवाबन्धस्तस्या अधस्ताद्वर्तते। तत्रापि नाभ्यामुपरि नाभिशस्योर्ध्वभागे वितस्त्यान्ते द्वादशाङ्गुलपरिमिता वितस्तिः, [तस्या अन्तेऽवसानभूत] एवंविधप्रदेशे पूर्वोक्तं यद्धृदयपुण्डरीकं [तिष्ठति] वर्तते, तत्र महत्परब्रह्म भाति। दीर्घश्छान्दसः। कथंभूतम्। विश्वस्य ब्रह्माण्डस्याऽऽयतनमाधार[भूत]म्। ज्वालामालाभिः प्रकाशपरम्पराभिराकुलं युक्तम्।
अष्टमीमृचमाह —
संत॑त शिलाभि॑स्तु॒ लम्ब॑त्याकोश॒संनि॑भम्।
तस्यान्ते॑ सुषिं॒रꣳ सू॒क्ष्मं तस्मि॑न्त्स॒र्वे प्रति॑ष्ठितम्, इति॥
आकोशः पद्ममुकुलं तत्संनिभं तत्सदृशं ह्रदयकमलं लम्बति ह्रदय(शरीर) मध्येऽधोमुखत्वेन लम्बते। तञ्च शिराभिर्नाडीभिः [संततं] परितः सम्यग्व्याप्तम्। “शतं चैका च ह्रदयस्य नाड्यः” इति श्रुत्यन्तरात्। तस्य ह्रदयस्यान्ते समीपे सूक्ष्मं सुषिरं छिद्रं सुपुम्नानाडीनालं तिष्ठति। तस्मिन्सुषिरे सर्वभिदं जगत्प्रतिष्ठितमाश्रितम्। तत्र मनसि प्रविष्टे सति सर्वजगदाधारस्य ब्रह्मणोऽभि[व्यज्य]मानत्वात्।

*मूले छान्दसत्वाद्ध्रस्व इति भावः।

[[834]]

परिशिष्टत्वेन संगृहीतछ--   [अनु० १३]

नवमी[मृच]माह —
तस्य॒ मध्ये॑ म॒हान॑ग्निर्विश्वार्चि॑र्वि॒श्वतो॑मुखः।
सोऽग्र॑भु॒ग्विभ॑जन्तिष्ठन्नाहा॑रमजरः कविः।
ति॒र्य॒गूर्ध्वम॑धःशा॒यी॒ र॒श्मय॑स्तस्य॒ संत॑ता, इति॥
तस्य सुषुम्नानालस्य मध्ये महान्प्रौढोऽग्निर्वर्तते। स च विश्वार्चिर्बहुलज्वालोपेतः। अत एव ज्वालाविशेषैः परितोऽवस्थितासु [सर्वासु नाडीषु] संसरणाद्विश्वतोमुखो बहुविधमुखः। सोऽग्निरग्नभुक्। स्वस्य पुरतः प्राप्तमन्नं भुङ्क्त इत्यग्रभुक्। स च भुक्तमाहारं शरीरे सर्वावयवेषु विभजन्प्रसारयंस्तिष्ठन्नवतिष्ठत इत्यर्थः। तथा च भगवतोक्तम् —
“अहं वैश्वानरो भूत्वा प्राणिनां देहमाश्रितः।
प्राणापानसमायुक्तः  पचाम्यन्नं चतुर्विधम्” इति॥
तस्माद्रुक्तमन्नमसौ जरयति न तु स्वयं जीर्यत इत्यजरः अत एव कविरभिज्ञः कुशल इत्यर्थः। किंच तस्याग्ने रश्मयः किरणास्तिर्यगूर्ध्वमधः शेरत इति [तिर्यगूर्ध्वप्रधःशायी] वचनव्यत्ययः। संतता सर्वतो व्याप्ताः।
दशमी[मृच]माह —
सं॒ता॒पय॑ति स्वं दे॒हमापा॑दतल॒मस्त॑कः।
तस्य॒ मध्ये॒ वह्नि॑शिखा अ॒णीयो॑र्ध्वा व्य॒वस्थि॑तः, इति॥
[आपादतलमस्तकं] पादतलमारभ्य मस्तकपर्यन्तम्। वर्णव्यत्ययः । कृत्स्त्रमपि स्वकीयं देहं सर्वदा संतापयति। सोऽयं शरीरगतः संतापोऽग्निसद्धावे लिङ्गम्। तस्य ज्वालाविशेषैः कृत्स्नदेहव्यापिनोऽग्नेर्मध्ये वह्निशिखा काचिज्ज्वालाऽणीयाऽत्यन्तसूक्ष्मोर्ध्वा सुषुम्नानाडीनालेनोर्ध्वं ब्रह्मरन्ध्रपर्यन्तं प्रसृत्य व्यवस्थितो विशेषेणावस्थिता।
एकादशीमृचमाह —
नी॒लतो॑यद॑मध्य॒स्था॒द्वि॒द्युल्लेखेव॒ भास्व॑रा।
नी॒वार॒शूक॑वत्त॒न्वी॒ पी॒ता भा॑स्वत्य॒णूप॑मा. इति॥
तोयमुदकं ददातीति तोयदो मेघः। स च वर्षितुं जलपूर्णत्वान्नीलवर्णस्तादृशस्य मेघस्य मध्ये स्थिता विद्युल्लेखेव सेयं पूर्वोक्ताऽग्निशिखा भास्वरा प्रभावती, नीवारबीजस्य शूकं दीर्घपुच्छं यथा तनु भवति तद्वदियं शिखा तन्वी सूक्ष्मा, बहिः (बाह्य)-

* गकारपाठोऽपि वैदिकेषु प्रसिद्धः।

[[835]]

[अनु० १३-१४]  सभाप्यो दशमप्रपाठकः।  

वह्नि) शिखेव पीता पीतवर्णा स्यात्, [भास्वती] दीप्तियुक्ता भवेत्, सा च तन्वि (चाणूपमा) *लौकिकानां तनूनां सूक्ष्मवस्तूनामुपमा भवितुं योग्या।
द्वादशीमृचमाह —
तस्याः॑ शिखा॒या म॑ध्ये प॒रमा॑त्मा व्य॒वस्थि॑तः।
स ब्रह्म॒ स शिवः॒ स हरिः॒  सेन्द्रः॒ सोऽक्ष॑रः पर॒मः  स्व॒राट् (२), इति॥  अपि॑ वा॒ संत॑ता॒ षट्च॑॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि
त्रयोदशोऽनुवाकः॥१३॥
तस्याः  पूर्वोक्ताया वह्निशिखाया मध्ये जगत्कारणभूतः परमात्मा विशेषेणावस्थितः। तस्योपासनार्थमल्पस्थानत्वेऽपि न स्वयमल्पः किंतु सर्वदेवात्मकः। ब्रह्मा चतुर्मुखः। शिवो गौरीपतिः। हरिरिन्द्रिरापतिः। इन्द्रः स्वर्गधिपतिः।अक्षरो जगद्धेतुर्मायाविशिष्टोऽन्तर्यामी। “क्षरः सर्वाणि भूतानि कूटस्थोऽक्षर उच्यते” इति भगवतोक्तत्वात्। परमो मायारहितः शुद्धश्चिद्रुपः। अत एव पारतन्त्र्याभावात्स्वराट्स्वयमेव राजा।सहस्त्रशीर्षमित्यादिवाक्यप्रतिपादितं पद्मकोशप्रतीकाशमित्यादिवाक्योक्तप्रकारेण ध्यायेदिति तात्पर्यार्थः॥
इति कृष्णयजुर्वेदीयतैत्तिरीयारण्यके दशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये त्रयोदशोऽनुवाकः॥१३॥
________________________

### १४ 
अथ चतुर्दशोऽनुवाकः।
________________________
इदानीमादित्यमण्डले परब्रह्मण उपासनामाह —
आ॒दि॒त्यो वा ए॒ष एतन्मण्डलं॒ तप॑ति  तत्र॒ ता ऋच॒स्तदृ॒चा
मंण्डल॒ꣳ स ऋचां लो॒कोऽथ॒ य ए॒ष ए॒तस्मि॑न्म॒ण्डले॒ऽचि॑-
र्दी॒प्यते॒ तानि॒ सामा॑नि॒ स सा॒म्नां लो॒कोऽथ॒ य ए॒ष ए॒त-
स्मि॑न्म॒ण्डले॒ऽर्चिषि पुरु॑ष॒स्तानि॒ यजूꣳ षि॒ स यजु॑षा मण्ड-
ल॒ꣳ स यजु॑षां लो॒कः सैषा त्र॒य्येव॑ वि॒द्या त॑पति॒ य
________________________ * लौकिकानामणूनामिति युक्तं पठितुम्। + अत्र घ. पुस्तके (३०) अङ्को वर्तते।
________________________
१ ड. वाक्ये प्र।

[[836]]

परिशिष्टत्वेन संगृहीतः--   [अनु० १४-१५]

ए॒षो॑ऽन्तरा॑दि॒त्ये हि॑र॒ण्मयः॒ पुरु॑षः, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि 
चतुर्दशोऽनुवाकः॥१४॥
नारायणशब्दवाच्यो यः परमेश्वरः पूर्वोनुवाकेऽभिहितः स एष आदित्यो वै सोपधिकः सन्नादित्यरूपेणैव वर्तते। तस्य चाऽऽदित्यस्यैतदस्माभिर्दृश्यमानं मण्डलं वर्तुलाकारमुष्णं तेजस्तपति संतापं करोति। तत्र तस्मिन्मण्डले ता अध्यापकप्रसिद्धा अग्निमीळ इत्यादिका ऋचो वर्तन्ते तत्तस्मात्कारणान्मण्डलमृचा निष्पादितमित्यर्थः (ति शेषः)। स मण्डलभाग ऋग्भिर्निष्पादित ऋचामृगभिमानिदेवानां लोको निवासस्थानम्। एवमृगात्मकत्वं मण्डलस्य ध्यात्वाऽथानन्तरं सामात्मकत्वं तत्र ध्यातव्यम्। कथमिति, उच्यते। एतस्मिन्मण्डले य एष यदेतदर्चिर्दीप्यते भास्वरं तेजः प्रकाशते तान्यर्चिःस्वरूपाणि बृहद्रथंतरादिसामानीति ध्यायेत्। सोऽर्चिर्भागः साम्नां सामाभिमानिदेवानां लोको निवासस्थानम्। अथ सामध्यानानन्तरं यजुरात्मकत्वं ध्यातव्यम्। कथमित्युच्यते। य एष शास्त्रे प्रसिद्ध एतस्मिन्दृश्यमाने मण्डले तदीयेऽर्चिषि[च] पुरुषो देवतात्मा वर्तते तानि देवतारूपाणि यजूंषीषे त्वेत्यादीनि [ध्यायेत्। स यजुरात्मकः पुरुषो यजुषा निष्पादितं मण्डलमिति ध्येयः। स] यजुर्भागो यजुषां यजुरभिमानिदेवतानां लोको निवासस्थानम्। सैषा मण्डलतदर्चिस्तत्रत्यपुरुषरूपा त्रय्येवर्ग्यजुःसामात्मिकैव विद्या तपति प्रकाशते। यः पुरुषोऽत्राभिहित एषोऽन्तरादित्य आदित्यमण्डलमध्ये हिरण्मयो विद्यते। हिरण्मयत्वं शाखान्तरे प्रपञ्चितम् — “अथ य एषोऽन्तरादित्ये हिरण्मयः पुरुषो दृश्यते हिरण्यश्मश्रुर्हिरण्यकेश आप्रणखात्सर्व एव सुवर्ण.” इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये चतुर्दशोऽनुवाकः॥१४॥

### १५ 
अथ पञ्चदशोऽनुवाकः।
पूर्वोक्तस्यैवाऽऽदित्यपुरुषस्य सर्वात्मकत्वलक्षणमवशिष्टमुपास्यगुणं दर्शयति —
आ॒दि॒त्यो वा तेज॒ ओजो बलं यश॒श्चक्षुः॒ श्रोत्र॑मा॒त्मा
मनो॑  मन्युर्मनु॑र्मृ॒त्यु स॒त्यो मित्रो वायुरा॑काशः प्रा॒णो
लोकपा॒लः  कः किं कं तत्स॒त्यमन्न॑म॒मृतो  जी॒वो
१ घ. ३१॥ २ छ. देवतानां।

[[837]]

[अनु० १५]  सभाष्यो दशमप्रपाठकः।  

विश्वः॑ कत॒मः स्व॑यं॒भु ब्रह्मै॒तदमृ॑त ए॒ष पुरु॑ष ए॒ष भू॒ता-
ना॒मधि॑पति॒र्ब्रह्म॑णः  सायु॑ज्य सलो॒कता॑माप्नोत्येतासा॑-
मे॒व  दे॒वता॑ना॒ꣳ सायु॑ज्यꣳ सा॒र्ष्टिता॑ꣳ समानलो॒कता॑-
माप्नोति॒ य ए॒वं वेदे॑त्युप॒निषत्, इति॥
इति कृष्णयजुर्वेदीयतैत्तिरीयारण्यकदशमप्रपाठके  नारायणोपनिषदि
पञ्चदशोऽनुवाकः॥१५॥
योऽयमुपास्यत्वेनोक्त  आदित्यः स एव सर्वात्मकत्वात्ते(कः। ते)जो दीप्तिः। ओजो बलकारणम्। बलं शरीरशक्तिः। यशः कीर्तिः। चक्षुः श्रोत्रमिन्द्रिय[द्वय]म्। आत्मा देहः। मनोऽन्तःकरणम्। मन्युः कोपः। मनुवैवस्वतादिः। मृत्युर्यमः। सत्यो मित्रो देवविशेषौ। वायुराकाशो भूतविशेषौ। प्राणः पञ्चवृत्तिः। लोकपाल इन्द्रादिः। कः प्रजापतिः। किमनिर्वचनीयम्। कं सुखम्। तत्परोक्षम्। सत्यं यथार्थभाषणम्। अन्नमोदनादि। अमृतो देवसमुदायो मोक्षो वा। जीवः समस्तजीवकोटिः। विश्वः सर्वं जगद्विश्वतैजसादिर्वा। कतमोऽत्यन्तं सुखम्। स्वयंभूत्पत्त्यादिवर्जितं ब्रह्म। एतत्सर्वमादित्य एवेत्यर्थः। किंचामृतो नित्य एष आदित्यः पुरुषः पूर्णत्वात्। एष आदित्यः सर्वेषां भूतानामधिपतिः प्रभुः। इतः परमेतत्परिज्ञातुः फलमाह — यः पुमानेवमुक्तप्रकारेण वेदोपास्ते स पुमान्सायुज्यादिफलं प्राप्नोति। द्विविधमुपासनं हिरण्यगर्भोपासनं तदवयवभूतदेवतोपासनं चेति। तत्र हिरण्यगर्भोपासनाद्भावनाधिक्ये सति ब्रह्मणो हिरण्यगर्भस्य सायुज्यं सहभावं तादात्म्यं प्राप्नोति। भावनामान्द्ये सलोकतां हिरण्यगर्भेण सहैकलोकनिवासं प्राप्नोति। देवतोपास्तावपि भावनाधिक्ये सत्येतासामेव भूरा(वेन्द्रा)दीनां देवतानां सायुज्यं प्राप्नोति। भावनायां मध्य(म)त्वे सति सार्ष्टितां समानैश्वर्यतां प्राप्नोति। मान्धे तु समानलोकतां प्राप्नोति। +उत्तरमन्त्रजपविवक्षयोपास्तिप्रकारमुपसंहरति। इत्येवं पूर्वोक्तैरनुवाकैरुक्तोपनिषद्रहस्यभूता विद्या समाप्तेति शेषः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञीक्यामुपनिषदि भाष्ये पञ्चदशोऽनुवाकः॥१५॥

* अत्र घ. पुस्तके (३२) अङ्को वर्तते। उत्तरत जपविवक्षयेति, जपशब्दवर्जितं वा, पठिस्तुं युक्तम्।

[[838]]

परिशिष्टत्वेन संगृहीतः-   [ अनु० १६]

### १६ 
अथ षोडशोऽनुवाकः।
________________________
इतः परं नूतनशिवालयादिकं  कृत्वा तत्र लिङ्गप्रतिष्ठापनावसरे  प्रत्यहं पार्थिवलिङ्गप्रतिष्ठापनावसरे च विनियुक्ता जपमात्रेण  पापक्षयार्थाश्च पार्वतीपतिनमस्कारार्था मन्त्रा उच्यने। “सर्वलिङ्गꣳ स्थापयति” इति च मन्त्रलिङ्गात्। [तत्पाठस्तु] —
निध॑नपतये॒  नमः। निध॑नपतान्तिकाय॒ नमः। ऊर्ध्वाय॒ नमः।
ऊर्ध्वलिङ्गाय॒  नमः। हिरण्याय॒ नमः। हिरण्यलिङ्गाय॒ नमः।
सुवर्णाय॒ नमः। सुवर्णलिङ्गाय॒ नमः। दिव्याय नमः। दिव्य-
लिङ्गाय॒  नमः। भवाय॒ नमः। भवलिङ्गाय॒ नमः। शर्वाय॒ नमः।
शर्वलिङ्गाय॒  नमः। शिवाय॒ नमः। शिवलिङ्गाय नमः। ज्वलाय॒
नमः। ज्वललिङ्गाय॒ नमः। आत्माय॒ नमः। आत्मलिङ्गाय॒ नमः।
परमाय॒  नमः। परमलिङ्गाय॒ नमः। एतत्सोमस्य॑ सूर्य॒स्य॒
सर्वलिङ्ग॑ꣳ स्थाप॒य॒ति॒ पाणिमन्त्रं॑ पवि॒त्रम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
षोडशोऽनुवाकः॥१६॥
पार्वतीपतये नमोऽस्तु। कथंभूताय। नितरां बहूनि धनानि निधनानि तेषां पतिः कुबेररूपेण तस्मै। निधनानि पातीति निधनपः। भक्तेभ्यस्तनोति विस्तारयतीति तः। निधनपश्चासौ तश्चेति निधनपतः। भक्तानां समीपत्वादन्तिकः। स चासौ स चेति पुनः कर्मधारयः, तस्मै। ऊर्ध्वायोर्ध्वलोकेषु देवतारूपेण विद्यमानायेत्यर्थः। ऊर्ध्वलिङ्गायोर्ध्वलोकेष्वपि गीर्वाणैर्लिङ्गरूपेण स्थापयित्वा पूज्यमानायेत्यर्थः। हिरण्याय सर्वात्मकत्वात्कनकरूपाया। हिरण्यलिङ्गाय कनकनिर्मितलिङ्गाकाराय। शोभतो वर्णः कान्तिर्यस्य तत्सुवर्णं रजतं [तद्रूपाय]। हिरण्यस्योक्तत्वात्सुवर्णशब्दो रूढिमुत्सृज्य योगेन रजतं वदति। सुवर्णलिङ्गाय रजतनिर्मितलिङ्गाकाराय। दिव्याय द्युलोकसुखरूपाय। दिव्यलिङ्गायेन्द्रादिसंस्थापितद्युलोकस्थालिङ्गाकाराय। भवाय संसाररूपाय, भवत्युत्पद्यते ब्रह्माण्ड यस्मादिति वा भवस्तमै। भवलिङ्गाय भवशब्देन भवन्तः संसारिणो लक्ष्यन्ते, तैर्भूलोके पूज्यमानशिलामयादिलिङ्गकाराय। शृणाति प्रलये ब्रह्माण्डं हिनस्तीति शर्वस्तस्मै। शं महत्सुखं वाति गच्छति प्राप्नोतीति शर्वः,

१ ङ. रार्थ  म। २ घ. ३३॥

[[839]]

[अनु० १७]    सभाष्यो दशमप्रपाठकः।  ८३९

शर्वरूपं  च तल्लिङ्गं शिवलिङ्गपूजनस्य  कल्याणकारित्वात्*। ज्वलाय ज्योतिमर्यत्वात्। ज्वललिङ्गाय भूलोके विद्यमानद्वादशज्योतिर्लिङ्गरूपाय। आत्माय निखिलजगदात्मकाय। लीनं सुरनरादिसर्वप्राणिगुहासु गोपितं ब्रह्म वेदान्तरूपेण गमयति विज्ञापयतीति लिङ्ग आत्मा सर्वजन्तुरूपश्चा (पः , स चा) सौ लिङ्गश्चेत्यात्मरूप(लिङ्ग)स्तस्मै। यस्मादुत्कृष्टो नास्ति स परमस्तस्मै। पाति जगदिति पः। रमते मोक्षसाम्राज्य इति रमः। स चासौ स चेति कर्मधारायः। लीनं विलीनमपि सर्वज्ञत्वाद्गच्छत्यवगच्छति जानातीति लिङ्गः। परमश्चासौ लिङ्गश्चेति परमलिङ्गस्तस्मै परमलिङ्गाय नमः +। एतत्। वचनविभक्तिव्यत्ययः। एतैः पूर्वोक्तैर्मन्त्रैः सर्वलिङ्ग रससुवर्णाद्यन्यतर(म) निर्मितं लिङ्गमात्रं स्थापयति सर्वोऽपि त्रैवर्णिको [लो] कः प्रतिष्ठापयति। लिङ्गं कथंभूतम्। सोमस्य सूर्यस्य, औपलक्षण्येन समस्तदेवतानां कारणभूतमिति शेषः। पाण्युपलक्षितसर्वावयवायमाना मन्त्रा वेदवाक्यविशेषा यस्य तत्पाणिमन्त्रम्, त्रयीमयशरीरमिति यावत्। पवित्रयति पापिनः स्मरणमात्रेणेति पवित्रम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये षोडशोऽनुवाकः॥१६॥

### १७ 
अथ  सप्तदशोऽनुवाकः।
________________________

अथत्रैवर्णिकानां शास्त्राधिकारिणां ज्ञानोत्पादनाय महादेवसंबन्धिषु पञ्च[सु] वक्त्रेषु मध्ये पश्चिमवक्त्रप्रतिपादकमन्त्रमाह —
सद्योजातं प्रपद्यामि सद्योजाताय वै नमो नमः। भवे
भवे नातिभवे भवस्व माम्॥ भवोद्भवाय नमः, इति॥
इति कृष्णयजुर्वेदीयतैत्तिरीयारण्यकदशमप्रपाठके  दशमप्रपाठके नारायणोपनिपदि  सप्तदशोऽनुवाकः॥ १७॥
सद्योजातनामकं यत्पश्चिमवक्त्रं तद्रूपं परमेश्वरं प्रपद्यामि प्राप्नोमि। तादृशाय सद्योजाताय वै नमो*ऽस्तु। हे सद्योजात भवे भवे तत्तज्जन्मनिर्मितं मां न भवस्व
*एतदग्रे “तद्रूपाय। शिवाय मङ्गलरूपाय। शिवलिङ्गाय कल्याणज्ञापकाय। “इति पठितुं युक्तम्। + नमःशब्दावृत्तिः प्रत्येकं संबन्धसूचनार्थेति युक्तं पठितुम्। * अत्र पुनः पुनर्नमोऽस्त्विति युक्तम्।
१ घ. ३४।

[[840]]

परिशिष्टत्वेन संगृहीतः--  [अनु० १८-१९]

न प्रेरयेत्यर्थः। किं तर्ह्यतिभवे जन्मातिलङ्घननिमित्तं भवस्व तत्वज्ञानाय प्रेरय। भवोद्भवाय संसारादुद्धर्त्रे सद्योजाताय नमोऽस्तु॥
इति कृष्णयजुर्वेदीयतैत्तिरीयारण्यकदशमप्रपाठक नारायणापनिषदि
सप्तदशोऽनुवाकः॥१७॥
________________________

### १८ 
अथाष्टादशोऽनुवाकः।
________________________
उत्तरवक्त्रप्रतिपादकमन्त्रमाह —
वा॒म॒दे॒वाय॒  नमो॑ ज्ये॒ष्ठाय॒ नमः॑ श्रे॒ष्ठाय॒  नमो॑ रु॒द्राय॒
नमः॒  काला॑य॒ नमः॒ कल॑विकरणाय॒  नमो॒ बल॑वि-
करणाय॒  नमो॒ बला॑य॒ नमो॒ बल॑प्रमथनाय॒ नमः॒
सर्व॑भूतदमनाय॒  नमो॑ म॒नोन्म॑नाय॒ नमः॑ , इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषद्यष्टादशोऽनुवाकः॥१८॥
उत्तरवक्त्राय नमोऽस्तु। कथंभूताय। वामं सुन्दरं च तद्देवं दीप्यमानं चेति वामदेवं तस्मै। सर्वजगदुत्पत्तेः पूर्वभावित्वाज्ज्येष्ठाय। प्रशस्ततमत्वाच्छ्रेष्ठाय। प्रलये रोदनहेतुत्वाद्रुद्राय। अत एव सर्वप्राण्यायुःक्षयहेतुत्वात्कालाय। कं सुखं लाति स्वी करोतीति कलं विविधं जगत्क्रियते येनेति विकरणं चेति कलविकरणं तस्मै। रक्षसां बलं विकीर्यते हिंस्यते येन तद्बलविकरणं तस्मै। *सर्वाणि भूतानि दमयति शिक्षयतीति सर्वभूतदमनं तस्मै। मन्यते सर्वं जानातीति मनं सर्वज्ञमुत्कृष्टं मनमुन्मनं सर्वज्ञतमं मनं च तदुन्मनं च[मनोन्मनं] तस्मै॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि    भाष्येऽष्टादशोऽनुवाकः ॥१८॥

### १९ 
अथैकोनर्विंशोऽनुवाकः।

दक्षिणवक्त्रप्रतिपादकं मन्त्रमाह —
अ॒धोरे॑भ्योऽथ॒  घोरे॑भ्यो॒ घो॒रघोर॑तरेभ्यः।

* अत्र बलाय बलप्रमथनायेति पदद्वयं त्रुटितम्। तद्व्याख्यानं च “बलाय सकलशक्तिप्रभवत्वात्तद्रूपाय। बलप्रमथनाय स्वेच्छया सकलशक्त्युपसंहारकाय।” इत्यादि स्यात्।

१ घ. ३५।

[[841]]

[अनु० १९-२०]  सभाष्यो दशमप्रपाठकः।  

सर्वे॑भ्यः सर्व॒ शर्वे॑भ्यो॒ नम॑स्ते अस्तु रु॒द्ररू॑पेभ्यः , इति॥
इति कृष्णयजुर्वेदीयतैत्तिरीयारण्यके  दशमप्रपाठके नारायणोपनिषद्येकोनविंशोऽनुवाकः ॥१९॥
अघोरनामको दक्षिणवक्त्ररूपो [यो] देवस्तस्य विग्रहा अघोराः सात्विकत्वेन शान्ताः सौम्याः। अन्ये तु घोरा राजसत्वेनोग्राः। अपरे तु तामसत्वेन घोरादपि [घोरा] घोरतराः। हे * सर्व परमेश्वर ते त्वदीयेभ्यः पूर्वोक्तेभ्यस्त्रिविधेभ्यः स(श)र्वेभ्यो [लयकाले शृणन्ति हिंसन्ति तेभ्यो] रुद्ररूपेभ्यः सर्वतः (सर्वेभ्यः) सर्वेषु देशेषु सर्वेषु च कालेषु नमोऽस्तु॥

इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिपदि भाप्य एकोनविंशोऽनुवाकः॥१९॥
________________________

### २० 
अथ विंशोऽनुवाकः।
________________________
प्राग्वक्त्रप्रतिपादकं मन्त्रमाह —
तत्पुरु॑षाय वि॒द्महे॑ महादे॒वाय॑ धीमहि।
तन्नो॑  रुद्रः प्रचो॒दया॑त्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
विंशोऽनुवाकः॥२०॥
प्राग्वक्त्रदेवस्तत्पुरुषनामकः। द्वितीयार्थे चतुर्थी। तत्पुरुषं देवं विद्महे गुरुशास्त्रमुखाज्जानीमः ज्ञात्वा च महादेवाय तं महादेवं धीमहि ध्यायामि(म)। त[त्त]स्मात्कारणाद्रुद्रदेवो नोऽस्मान्प्रचोदयात्, ध्यानज्ञानार्थं प्रचोदयतु॥
इति कृष्णयजुर्वेदीयतैत्तिरीयारण्यके दशमप्रपाठके नारायणीयापरनामधेययुक्तायां याज्ञिक्यामुपनिपदि भाष्ये विंशोऽनुवाकः॥२०॥

### २१ 
अथैकविंशोऽनुवाकः।
________________________
ऊर्ध्ववक्त्रप्रतिपादकं  मन्त्रमाह —
ईशानः सर्व॑विद्या॒ना॒मीश्वरः सर्व॑भूता॒नां॒ ब्रह्माधि॑पति॒र्ब्र-

*तत्सृष्ट्वा तदेवानुप्राविशदिति श्रुत्या सर्वान्तयीमित्वेन परमेश्वरस्य युक्तमेव सर्वरूपत्वम्।

१ घ. ३६। २ घ ३७।

[[842]]

परिशिष्टत्वेन संगृहीतः--   [अनु० २२]

ह्म॒णोऽधि॑पति॒र्ब्रह्मा॑  शि॒वो मे॑ अस्तु सदाशि॒वोम्, इति॥
इति कृष्णयजुर्वेदीयतैत्तिरीयारण्यके  दशमप्रपाठके नारायणोपनिषद्येक-
विंशोऽनुवाकः॥२१॥
योऽयमूर्ध्ववक्त्रो  देवः योऽयं सर्वविद्यानामीशानो नियामकः। तथा सर्वभूतानामखिलप्राणिनामीश्वरो नियामकः। ब्रह्माधिपतिर्वेदस्याधिकत्वेन पालकः। तथा ब्रह्मणो हिरण्यगर्भस्याधिपतिः। तादृशो यो ब्रह्मा प्रवृद्धः परमात्मा योऽयं मे ममानुग्रहाय शिवः शान्तोऽस्तु। सदाशिवोम्, स एव सदाशिव ओमहं भवामि।
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिपदि भाष्य एकविंशोऽनुवाकः॥२१॥
________________________

### २२ 
अथ द्वाविंशोऽनुवाकः।
________________________
पुनरपि तद्देवताकं मन्त्रान्तरमाह —
नमो हिरण्यवाहवे हिरण्यवर्णाय हिरण्यरूपाय हिरण्यप-
तयेऽम्बिकापतय उमापतये पशुपतये नमो॒ नमः, इति॥

इति कृष्णयजुर्वेदीयतैत्तिरीयारण्यके  दशमप्रपाठके नारायणोपनिषदि   द्वाविंशोऽनुवाकः॥२२॥
नमः शिवाय। कथंभूताय। पशूनामाब्रह्मस्तम्बपर्यन्तानां पतिर्नायकः पशुपतिस्तस्मै।
“ब्रह्माद्याः स्तम्बपर्यन्ताः पशवः परिकीर्तिताः।
तेषां हि नायको यस्माच्छिवः पशुपतिः  स्मृतः॥”
[इत्युक्तत्वात्] उमायाः पतिरुमापतिस्तस्मै। उमाशब्दः कविभिर्व्याख्यातः- “उ मेति मात्रा तपसे निषिद्धा पश्चादुमाख्यां सुमुखी जगाम” इति। अम्बिकायाः पार्वत्याः पतिरम्बिकापतिस्तस्मै। हिरण्योपलक्षितनवनिधिपालकत्वाद्धिरण्यपतिस्तस्मै। हिरण्यरूपाय तेजोमयाय। हिरण्यवदनवाप्या दुर्लभा वर्णा वेदाक्षराणि यस्मादुत्पद्यन्ते स हिरण्यवर्णः। यथा दरिद्राणां हिरण्यं दुर्लभं तद्वत्प्राणिनां गुरुकुले स्थित्वा वेदाक्षराणां दुर्लभत्वमिति भावः। हिरण्यबाहवे कनकायमानबाहूपलक्षितसर्वावयवाय नमः*॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये द्वाविंशोऽनुवाकः॥२२॥

* नमःशब्दद्वयं प्रत्येकं संबन्धद्योतनार्थमिति युक्तं पठितुम्।

१ घ. ३८। २ घ. ३९।

[[843]]

[अनु० २३-२४]  सभाष्यो दशमप्रपाठकः।  

### २३ 
अथ त्रयोविंशोऽनुवाकः।
________________________
पूर्वोक्तप्रकारेणोपासीनस्य  पुरुषस्योपास्यनमस्कारार्थमेकामृचमाह —
ऋ॒तꣳ स॒त्यं प॑रं ब्र॒ह्म॒ पु॒रुषं॑ कृष्ण॒पिङ्ग॑लम्।
ऊ॒र्ध्वरे॑तं  वि॑रूपा॒क्षं वि॒श्वरू॑पाय॒  वै नमो॒ नमः॑, इति॥
इति कृष्णयजुर्वेदीयतैत्तिरीयारण्यके  दशमप्रपाठके  नारायणोपनिषदि त्रयोविंशोऽनुवाकः॥२३॥
यदेतत्परं ब्रह्म तत्सत्यमबाध्यम्। सत्यत्वं च द्विविधं व्यावहारिकं पारमार्थिकं च। हिरण्यगर्भरूपं व्यावहारिकं सत्यं तान्निकारणेन पारमार्थिकं सत्यं प्रतिपादयितुमृतं सत्यमिति विशेष्यते। अत्यन्तं सत्यमित्यर्थः। तादृशं ब्रह्म भक्तानुग्रहायोमामहेश्वरात्मकपुरुषरूपं भवति। तत्र दक्षिणे महेश्वरभागे कृष्णवर्ण उमाभागे वामे पिङ्गलवर्णः। स च योगेन स्वकीयं रेतो ब्रह्मरन्ध्रे धृत्वोर्ध्वरेता भवति। त्रिनेत्रत्वाद्विरूपाक्षः।
तादृशं परमेश्वरमनुश्रुत्येति  शेषः। विश्वरूपाय जगत्कारणत्वेन सर्वजगदात्मकाय *विरूपाक्षाय पुरुषायैष नमस्कारोऽस्तु॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये त्रयोविंशोऽनुवाकः॥२३॥
________________________

### २४ 
अथ चतुर्विशोऽनुवाकः।
________________________
रुद्रदेवताकं  मन्त्रमाह —
सर्वो॒  वै रु॒द्रस्तस्मै॑ रु॒द्राय॒  नमो॑ अस्तु।
पुरु॑षो॒  वै रु॒द्रः सन्म॒हो नमो॒ नमः॑।
विश्वं॑ भू॒तं भुव॑नं चि॒त्रं ब॑हु॒धा  जा॒तं जाय॑मानं च॒ यत्।
सर्वो॒  ह्ये॑ष रु॒द्रस्तस्मै॑ रु॒द्राय॒  नमो॑ अस्तु, इति॥
इति कृष्णयजुर्वेदीयतैत्तिरीयारण्यके  दशमप्रपाठके  नारायणोपनिषदि चतुर्विंशोऽनुवाकः॥२४॥
यो रुद्रः पार्वतीपतिः पुराणेषु प्रसिद्धः  स एव सर्वो जीवरूपेण सर्वशरीरेषु  प्रविष्टत्वात्। तस्मै सर्वात्मकाय रुद्राय नमोऽस्तु। प्रकृतिपुरुषयोर्मध्ये जडात्मिकां
* इदं पदमधिकम्।

१ घ. ४०। २ घ. ४१।
________________________

[[844]]

परिशिष्टत्वेन संगृहीतः-  [अनु० २५-२६]

प्रकृतिमपोह्य चिदात्मकः पुरुषो यो विद्यते स एव भक्तानुग्रहाय रुद्रमूर्तिरूपेणाभासते, तस्माद्य(द्व)तः सन्महः “सदेव सोम्येदमग्र आसीत्” इतिश्रुतिप्रतिपाद्यमबाध्यं सद्रूपं तेजः। तादृशाय रुद्राय पुनः पुनर्नमस्कारोऽस्तु। यज्जडं विश्वमस्ति यजगज्जातं भूतं चेतनं प्राणिजातमस्तीति चेतनाचेतनरूपेण विचित्रं यद्भुवनं जगत्, तत्रापि यज्जगज्जातं पूर्वमेवोत्पन्नं यच्चेदानीं जायमानं स सर्वोऽपि प्रपञ्च एष रुद्रो हि। तद्व्यतिरेकेण वास्तवस्य जगतो निरूपयितुमशक्यत्वात्। तादृशाय सर्वात्मकाय रुद्राय नमस्कारोऽस्तु॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये चतुर्विंशोऽनुवाकः॥२४॥
________________________

### २५ 
अथ पश्चविंशोऽनुवाकः।
________________________
कद्रु॒दाय॒  प्रचे॑तसे मी॒ढुष्ट॑माय॒  तव्य॑से।
वो॒चेम॒ शत॑मꣳ ह्र॒दे॥
सर्वो॒  ह्ये॑ष रु॒द्रस्तस्मै रु॒द्राय॒ नमो॑ अस्तु, इति।
इति कृष्णयजुर्वेदीयतैत्तिरीयारण्यके  दशमप्रपाठके नारायणोपनिषदि  पञ्चविंशोऽनुवाकः॥२५॥
कद्रुद्रायेति। “कत्थ प्रशंसायाम्” इति धातोरुत्पन्नः कच्छब्दः प्रशंसामाह। ततः कद्रुदः प्रशस्तो रुद्रस्तस्मै। प्रचेतसे प्रकृष्टज्ञानयुक्ताय। [मीढुष्टमाय] “मिह सेचने” इति धातुः। अभीष्टानां कामानामपिशयेन सेचकायं। स्तोतुः कामप्रदायेत्यर्थः। तव्यसे, अत्राऽऽदौ सकारस्य च्छान्दसो लोपः। स्तव्याय स्तोतुः योग्यायेत्यर्थः। हृदे हृदयवर्तित्वेन तद्रूपाय, शंतममतिशयेन सुखकरं स्तुतिरूपं वाक्यं वोचेम कथमेय। सर्वो हीति पूर्ववत्॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि पञ्चविंशोऽनुवाकः॥२५॥

### २६ 
अथ षड्विंशोऽनुवाकः।
________________________
अथग्निहोत्रकर्मणि होमसाधनद्रव्यस्य कारणभूतं वृक्षविशेषं विधत्ते —
यस्य॒ वैक॑ङ्कत्यग्निहोत्र॒हव॑णी  भवति॒ प्रत्ये॒-
१ घ. ४२।

[[845]]

[अनु० २६-२७] सभाष्यो दशमप्रपाठकः।   

[अनु०२६-२७] सभाष्यो दशमप्रपाठकः।
वास्याऽऽहु॑तयस्तिष्ठ॒न्त्यथो॒ प्रति॑ष्ठित्यै, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
षड्विंशोऽनुवाकः॥२६॥
अग्निहोत्रे हविर्हूयते यया दर्व्या सेयमग्निहोत्रहवणी, सा च वैकङ्कती विकङ्कताख्येन वृक्षेण निष्पादिता यस्याग्निहोत्रिणो भवत्यस्याग्निहोत्रिण आहुतयस्तयाऽग्निहोत्रहवण्या प्रक्षिप्ताः सत्यः प्रतितिष्ठन्त्येव फलप्रदा भवन्त्येव। अथो अपि च प्रतिष्ठित्यै, अनुष्ठातुश्चित्तशुद्धिद्वारा तत्वज्ञानप्रतिष्ठार्थं संपद्यन्ते। मुमुक्षोश्चित्तशुद्धिद्वारा वेदोक्तानां कृत्स्नकर्मणां मोक्षसाधनत्वं द्योतयितुमुपलक्षणत्वेन कर्माङ्गभूतो विकङ्कतवृक्षो विहितः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिपदि भाष्ये षड्विंशोऽनुवाकः॥२६॥
________________________

### २७ 
अथ सप्तविंशोऽनुवाकः।
________________________
चित्तशुद्धिहेतूनां कर्मणां संग्रहेणोपयोगमस्मिन्मोक्षप्रकरणे सूचयित्वा प्रतिबन्धनिवारकात्रक्षोन्धान्मन्त्राञ्जप्यत्वेनाभिधत्ते —
कृ॒णु॒ष्व पाज॒ इति॒ पञ्च॑, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
सप्तविंशोऽनुवाकः॥२७॥
यस्य वैकङ्कत्यग्निहोत्रहवणीत्यनुवाकान्ते कृणुष्व पाज इति पञ्चेति प्रतीकत्वेन पठिताः संहितायां प्रथमकाण्डे द्वितीयपाठके पठिताः पञ्चर्चो [जपितव्या इति शेषः। ताश्च] व्याख्यास्यामः। कृणुष्व पाज इति पञ्चानुष्टुप्छन्दस्का वामदेवदृष्टा अग्निदेवताकाः। अस्मिन्नृक्पञ्चके भगवानग्निरभिष्टूयते।
कृ॒णु॒ष्व पाजः॒ प्रसि॑तिं॒ न पृ॒थ्वीं या॒हि राजे॒वाम॑वाꣳ इभे॑न।
तृ॒प्वीमनु प्रसि॑तिं द्रूणा॒नोऽस्ता॑ऽसि विध्य॑ रक्षसस्तपि॑ष्ठैः॥
कृणुष्वेति। हेऽग्नेऽस्मदीयकामक्रोधादिशत्रुसंहारार्थं पाजो बलमस्मभ्यं कृणुष्व कुरुष्व। तत्र दृष्टान्तः। पृथ्वीं विस्तीर्णां प्रसितिं न प्रसितिमिव जालमिव। नकार उपमार्थः। सीयन्ते बध्यन्ते पक्षिणो यय प्रकर्षेण सा प्रसितिर्जालम्। “षिञ्बन्धने” इति धातुः। यथा पक्षिभक्षका निषादास्तद्बन्धनार्थं जालं विस्तिर्णं प्रसारयन्ति तथा भो भगवन्नग्ने
१ घ. ४३। २ घ. ४४।
________________________

[[846]]

परिशिष्टत्वेन संगृहीतः-- [अनु० २७]
बलं प्रसारयेत्यर्थः। ततो राजेव नृप इवामवान्सहायवान्सन्निभेन गजेन तदुपलक्षितचतुरङ्गबलेन शत्रून्प्रति याहि गच्छ। अमन्ति भजन्ति स्वामिनमित्यमाः सेवकाः, तद्वानमवान्। यथा राजा चतुरङ्गबलसहितः सञ्शत्रून्संहर्तुं गच्छति तथा त्वमपि भो भगवन्नग्रेऽस्मदीयशत्रून्संहर्तुं गच्छेत्यर्थः। त्वं कथंभूतः। तृष्वीं प्रसितिमनु द्रुणानः। अत्र विभक्तिव्यत्ययः। तृष्व्या शीघ्रं संहारसाधनया प्रसित्या शत्रूननु पलायनकाले पश्चाद्द्रूणानो हिंसयन्। “द्रु हिंसायाम्” इति धातुः। अस्ता। “असु क्षेपे” इति धातुः। बाणानां प्रक्षेपकोऽसि। यस्मादेवं तस्माद्रक्षसो दैतेयांस्तपिष्ठैरतिसंतापहेतुभिरायुधैर्विध्य ताडय। अस्मिन्मन्त्रे बाह्माभ्यन्तरशत्रुनिवृत्तिरग्निप्रार्थनायाः फलम्।
तव॑ भ्र॒मास॑ आशु॒या प॑त॒न्त्यनु॑स्पृश धृष॒ता शोशु॑चानः।
तपू॑ꣳ श्यग्ने जु॒ह्वा॑ पत॒ङ्गा न सं॑दितो॒ विसृ॑ज॒ विष्व॑गु॒ल्काः॥
तवेति। भो भगवन्नग्ने भ्रमासः सर्वत्र प्राणिनः पीडयितुं भ्रमणशीला आशुयाऽहोरात्रयोः शीघ्रं यान्तीतस्ततः संचरन्तित्याशुया। जसो लोपश्छान्दसः। एवंविधा ये पिशाचाः पतन्ति। “पत्लृ गतौ”। इतस्ततो गच्छन्ति। तान्पतङ्गान्पतनशीलान्पिशाचांस्तपूंषि प्रपञ्चतपनशीलानि रक्षांसि च धृषता प्रगल्भेन। “ञिधृषा प्रागल्भे” इति धातुः। तव तेजसेति शेषः। अनुस्पृश दहेत्यर्थः। त्वं कथंभूतः। शोशुचानोऽन्तर्बहिःशत्रूनतिदुःखयन्। यद्वा शोशुचानो देदीप्यमानः। “शुच दीप्तौ” इति धातुः। पुनः कथंभूतः। जुह्वा स्त्रुचा हूयमानधृतपुरोडाशादिरूपहविष्या(ष्मा)निति शेषः। पुनः कथंभूतः। “दो अवखण्डने”। राक्षसैः सभ्यङ्न दितः खण्डितोऽसंदितः। एवंविधस्त्वं शत्रूणां बाह्यानामान्तराणां च विष्वगुपर्यधस्तिर्यक्सर्वत उल्का अलातज्वाला विसृज प्रसारयेत्यर्थः।
प्रति स्पशो विसृज तूर्णितमो भवा पायुर्विशो अस्या अदब्धः।
यो नो दूरे अघशसो यो अन्त्यग्ने मा किष्टे व्यथिरादघर्षिते॥
प्रतीति। भो भगवन्नग्ने तूर्णितमोऽतिक्षिप्रतमस्त्वं स्पर्शः। “स्पश बाधने” शकारान्तो द्वितीयाबहुवचनम्। बाधकाञ्शत्रून्प्रति विसृज पाशैर्बद्ध्वा नयेत्यर्थः। किंचास्या अस्मदीयाया विशः पुत्रादिप्रजायाः पायुः पाति रक्षतीति पायु रक्षको भव। किंच नोऽस्माकं दूरेऽन्त्यन्तिके च योऽघशंसोऽघं पापं शंयतीच्छतीत्यघशंसः। “शसि” इच्छायाम्। तमपि पराकुर्विति शेषः। अहमप्यदब्धः शत्रुभिरनुपहिंसितो भवामि। “दम्भु हिंसायाम्”। किं च किः कोऽपि छान्दसोऽयं प्रयोगः। व्यथिर्व्यथको राक्षसस्ते तव पुरस्तान्माऽऽदधर्षीन्माऽऽधृष्टोऽभूदित्यर्थः। अग्निदर्शनस्य राक्षसपिशाचादिपलायनहेतुत्वात्। तथा च नीतिशास्त्रम् —

[[847]]

[अनु० २८] सभाष्यो दशमप्रपाठकः।
“दिवा सूर्यप्रतापेन रात्रौ वह्निप्रतापतः।
पिशाचराक्षसादीनां दूरतस्तु पलायनम्॥
तस्माद्रात्रौ मनुष्याणां वने मार्गे गृहेऽपि वा।
वह्निसेवनमाहात्म्यात्पिशाचादिपलायनम्” इति॥
उद॑ग्ने तिष्ठ॒ प्रत्यात॑नुष्व॒ न्य॑मित्रा॑ ओषतात्तिग्महेते।
यो नो॒ अरा॑तिꣳ समिधान च॒क्रे नी॒चा तं ध॑क्ष्यत॒सं न शुष्क॑म्॥
उदिति। भो भगवन्नग्नेऽस्माननुग्रहीतुमुत्तिष्ठ। अस्मान्प्रति दयामातनुष्व। अमित्रान्कामादीन्नितरामोषताद्भस्मी कुरु। “उप दाहे”। किं च भोस्तिग्महेते भोस्तीक्ष्णायुध नोऽस्माकमुपरि यः कश्चिदरातित्वं चक्रे कृतवांस्तमस्मद्रोहिणं शुष्कमतसं न कक्षवृक्षादिमिव धक्षि दग्धं कुरु। नीचा नाचैरधो नरकमार्गे च कुरु। भोः समिधान देदीप्यमान वह्ने। “ञिइन्धि दीप्तौ”। सर्वमेतदस्मदीयं कार्यं साधयेत्यर्थः।
ऊ॒र्ध्वो भ॑व प्रतिवि॒ध्याध्य॒स्मदाविष्कृ॑णुष्व॒ दैव्या॑न्यग्ने।
अव॑ स्थि॒रा त॑नुहि यातु॒जूनां जा॒मिमजा॑मिं प्रभृ॑णीहि॒ शत्रू॑न्॥
ऊर्ध्व इति। भो भगवन्नग्नेऽस्मद्विभक्तिव्यत्ययः। अस्माकं कामादीन्ऱिपूनध्यधिकं प्रतिविध्य ताडय। अत एव दैव्यानि देवतासंबन्धीनि सत्कर्माणि सदुपासनानि चाऽऽविष्कृणुष्व प्रकटय। अत एवोर्ध्वः सत्यलोकप्रभृत्यूर्ध्वलोकप्रदो भव। किंच यातुधानानां पुण्यलोकविरोधिनां रक्षसां स्थिराणि धनूंष्यवतनुहि, अवतीर्णमौर्वीकाणि कुरु। किंच जामिमालस्यादिकं परित्यज्य प्रमृणीहि विनाशय। किंचाजामिमनालस्यं यथा भवति तथा जगत्संहर्तुमुद्युक्ताञ्शत्रून्प्रमृणीहि। “भू हिंसायाम्”। जामिताऽऽलस्यपीडीदावित्यभिधानात्। पञ्चानामृचामयमभिप्रायः। भो भगवन्नग्ने त्रैलोक्यनायकास्मदीयान्तर्बहिःशत्रून्निमूल्य सत्कर्मसु प्रवर्त्यान्तःकरणं विमलीकृत्य शतं संवत्सरान्भार्यापुत्रादिभिः सह भुक्तिं दत्वा मरणादूर्ध्वं सकुटुम्बाय मह्यं मुक्तिं प्रयच्छेति॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये सप्तविंशोऽनुवाकः॥२७॥
________________________

### २८ 
अथाष्टाविंशोऽनुवाकः।
________________________
जीवनहेतुक्षेत्रलाभादिद्वारा मुक्तिहेतुं पृथिवीदेवताकं मन्त्रमाह —
अदितिर्दे॒वा ग॑न्ध॒र्वा म॑नु॒ष्याः॑ पि॒तरोऽसु॑रा॒स्तेषाꣳ
सर्वभू॒तानां मा॒ता मे॒दिनी॑ मह॒ता म॒ही सा॑वि॒त्री

[[848]]

परिशिष्टत्वेन संगृहीतः-- [अनु० २९]
गा॑य॒त्री जग॑त्यु॒र्वी पृ॒थ्वी ब॑हु॒ला विश्वा॑ भू॒ता क॑त-
मा काया सा स॒त्येत्य॒मृतेति॑ वसि॒ष्ठः, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिपद्यष्टाविंशोऽनुवाकः॥२८॥
अदितिशब्दोऽखण्डितेति व्युत्पत्त्या भूमिमाचष्टे। अत एव निघण्टुकारेण पृथिवीनामसु पठितः। देवादयः पञ्च जातिविशेषा अदितिरूपाः। एते तु सर्वप्राणिदेहानामुपलक्षकाः। अतस्तेषां सर्वभूतानां देहोपादानत्वादियमदितिर्माता जननी। मेदिनी मधुकैटभमेदसा जाता। अथवा मेदस्विनी कठिनेत्यर्थः। *महती गुणाधिका धैर्ययुक्ता वा। तञ्च सर्वप्राणिकृतोपद्रवसहिष्णुत्वेनावगन्तव्यम्। मही पूज्या। सावित्री सवितुः प्रेरकस्यान्तर्यामिणः संबन्धिनी। गायत्री गायकान्स्वोपासकांस्त्रायते रक्षतीत्यर्थः। जगती जगदाश्रयभूता। उर्व्यनेकसस्याढ्या। पृथ्वी, अनेकविस्तारवती । बहुला निबिडावयवा। विश्वा सर्वात्मिका। [भूता] प्राणिदेहोत्पत्तेः पूर्वमेव विद्यमाना। कामताऽतिशयेन सुखरूपा। काया सर्वप्राणिदेहरूपेण परिणता। सा प्रसिद्धा। सत्या व्यवहारदशायां बाधरहिता। इत्येवं वसिष्ठो महामुनिराह। तथैवामृता मरणरहिता चतुर्युगपर्यावर्तनेऽप्यवस्थितेवमप्यर्थं वसिष्ठ एवाऽऽह। अतोऽस्य मन्त्रस्य वसिष्ठ ऋषिरित्यर्थः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्येऽष्टाविंशोऽनुवाकः॥२८॥
________________________

### २९ 
अथैकोनत्रिंशोऽनुवाकः।
________________________
वृष्ट्यभावकृतोपद्रवपरिहारेणोपकारिणमब्देवताकं मन्त्रमाह —
आपो॒ वा इ॒दꣳ सर्वं विश्वा॑ भू॒तान्पापः॑ प्रा॒णा वा आपः॑
पशव आपोऽन्न॒मापोऽमृ॑त॒मापः॑ स॒म्राडापो॑ वि॒राडापः॑
स्व॒राडाप॒श्छन्दा॒स्यापो॒ ज्योती॒ष्यापो॒ यजू॒ꣳष्यापः॑
स॒त्यमापः॒ सर्वा दे॒वता॒ आपो॒ भूर्भवः॒ सु॒वराप॒ ओम्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिपद्येकोनत्रिंशोऽनुवाकः॥२९॥
________________________
*महतेत्यस्य व्याख्यानभेतत्।

१ घ. ४५। २ घ. ४६।

[[849]]

[अनु० ३०] सभाष्यो दशमप्रपाठकः। ८४९
यदिदं जगदस्ति तत्सर्वमापो वै जलमेव। कथमिति प्रपञ्चते। विश्वा भूतानि सर्वाणि शरीराण्यापो जलम्। रेतोरूपेण तदुत्पादकत्वात्। प्राणा वै शरीरवर्तिवायवोऽप्यापः। उदकेन प्राणानामाप्यायनात्। अत एव च्छन्दोगा आमनन्ति-“आपोमयः प्राणा न पिबतो विच्छेत्स्यते” इति। पशवो गवादयोऽप्यापः क्षीररूपेण तत्र परिणत्वात्। अन्नं व्रीहियवादिकमापः। जलस्यान्नहेतुत्वं प्रसिद्धम्। अमृतमापः। सम्यग्राजत इति सूत्रात्मा हिरण्यगर्भः सम्राट्। विस्पष्टं राजत इति ब्रह्माण्डदेहः पुरुषो विराट्। इन्द्रियादिनैरपेक्ष्येण स्वयमेव राजत इत्यव्याकृताभिमानीश्वरः स्वराट्। छन्दांसि गायत्र्यादीनि। ज्योतींष्यादित्यादीनि। यजूंष्यनिययताक्षरा मन्त्राः। सत्यं यथार्थकथनम्। सर्वा देवता इन्द्रादयः। भूर्भुवः सुवस्त्रयो लोकाः। सम्राडादिलोकत्रयान्तार्थरूपेणाऽऽपः स्तूयन्ते। एताश्चाऽऽपो मूलकारणपरमात्मरूपेण प्रणवप्रतिपाद्या इति वक्तुमोंकारः पठितः॥

इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्य एकोनत्रिंशोऽनुवाकः॥२९॥
________________________

### ३० 
अथ त्रिंशोऽनुवाकः।
________________________
माध्याह्निकसंध्यानुष्ठानेऽभिमन्त्रितजलपानार्थं मन्त्रमाह —
आपः॑ पुनन्तु पृथि॒वीं पृ॑थि॒वी पू॒ता पु॑नातु॒ माम्।
पु॒नन्तु ब्रह्म॑ण॒स्पतिर्ब्रह्म॑ पू॒ता पु॑नातु॒ माम्॥
यदुच्छि॑ष्ट॒मभो॑ज्यं॒ यद्वा॑ दु॒श्चरि॑तं॒ मम॑।
सर्वं॑ पुनन्तु॒ मामापो॑ऽस॒तां च॑ प्रति॒ग्रहंꣳ स्वाहा॑, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि त्रिंशोऽनुवाकः॥३०॥
या आपस्ताः पृथिवीं पुनन्तु प्रक्षालनेन शोधयन्तु। सा च पृथिवी पूता शुद्धा सती मामनुष्ठातारं पुनातु शोधयतु। तथा ब्रह्मणो देवस्य पतिः पालकमाचार्यमेता आपः पुनन्तु। तेनाऽऽचार्येणोपदिष्टं ब्रह्म [वेद] स्वरूपं पूता स्वयं पूतं सन्मां पुनातु। अन्यभुक्तावशिष्टरूपमुच्छिष्टं यदस्ति तदभोज्यं भोक्तुमयोग्यं तादृशं कदाचिन्मया भुक्तम्। यद्वा दुश्चरितमन्यदपि प्रतिषिद्धाचरणरूपं मम किंचित्संपन्नं तत्संर्वं परि-

१ घ. ४७।

[[850]]

परिशिष्टत्वेन संगृहीतः-- [अनु० ३१]

हृत्येति शेषः। ततो मामापः पुनन्तु। तथाऽसतां शूद्रादीनां प्रतिग्रहं च मया कृतं पुनन्तु। तदर्थमिदमभिमन्त्रितमुदकं स्वाहा मदीयवक्त्राग्नौ सुहुतमस्तु॥

इति कृष्णयजुर्वेदीयतैत्तिरीयारण्यकदमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये त्रिंशोऽनुवाकः॥३०॥
________________________

### ३१ 
अथैकत्रिंशोऽनुवाकः।
________________________
सायंसंध्याकाले जलपानार्थं मन्त्रमाह —
अग्रिश्च मा मन्युश्च मन्युपतयश्च मन्यु॑कृते॒भ्यः।
पापेभ्यो॑ रक्ष॒न्ताम्। यदह्ना पाप॑मका॒र्षम्। मनसा
वाचा॑ हस्ता॒भ्याम्। पद्यामुदरे॑ण शि॒श्ना। अह॒स्त-
द॑वलु॒म्पतु। यत्किंच दुरि॒तं मयि॑। इदमहं माम-
मृ॑तयो॒नौ। सत्ये ज्योतिषि जुहोमि स्वा॒हा, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि द्येकत्रिंशोऽनुवाकः॥३१॥
योऽयमग्निरस्ति यश्च मन्युः क्रोधाभिमानी देवो ये च मन्युपतयः क्रोधस्वामिनस्तन्नियामका देवाः सन्ति, ते सर्वेऽपि मन्युकृतेभ्यो मदीयकोपनिष्पादितेभ्यः पापेभ्यो [मा मां] रक्षन्तां पापिनं मां तत्पापविनाशनेन पालयन्तु। किंचातीतेनाह्ना तस्मिन्नहनि यत्पापमकार्षं कृतवानस्मि। केन साधनेन, मनआदिभिः शिश्नान्तावयवैः। तत्सर्वं पापमहरवलुम्पतु अहरभिमानी देवो विनाशयतु। परहिंसादिचिन्तनं मानसं पापम्। अप्रियानृतादिभाषणं वाचिकम्। अभिचारहोमादिकं हस्तकृतम् पादेन गोब्राह्मणस्पर्शादिकं पादकृतम्। अभोज्यभोजनमुदरकृतम्। अगम्यागमनं शिश्नकृतम्। अथवा किमनेन परिमितगणनेन, यत्किमपि दुरितं मयि निष्पन्नमिदं पापजातं सर्वं तत्कर्तारं मां च लिङ्गशरीररूपममृतयोनौ मरणहिते जगत्कारणे सत्ये बाधरहिते ज्योतिषि स्वयंप्रकाशे वस्तुनि जुहोमि प्रक्षिपाम्यहम्, अनेन होमेन तत्सर्वं भस्मी करोमि। तदर्थमभिमन्त्रितं जलं स्वाहा मदीयमुखाग्नौ स्वाहुतमस्तु॥
इति कृष्णयजुर्वेदीयतैत्तिरीयारण्यकदमप्रपाठके नारायणीयापरनामधेययुक्तायां याज्ञिक्यामुपनिषदि भाष्य एकत्रिंशोऽनुवाकः॥३१॥

[[851]]

[अनु ॰३२-३३] सभाष्यो दशमप्रपाठकः। ८५१

### ३२ 
अथ द्वार्त्रिंशोऽनुवाकः।
________________________
प्रातःसंध्याकाले जलपानार्थं मन्त्रमाह -
सूर्यश्च मा मन्युश्च मन्युपतयश्च मन्यु॑कृतै॒भ्यः।
पापेभ्यो॑ रक्ष॒न्ताम्। यद्रात्रिया पाप॑मका॒र्षम्।
मनसा वाचा॑ हस्ता॒भ्याम्। पद्भ्यामुदरे॑ण शि॒श्ना।
रात्रि॒स्तद॑वलु॒म्पतु। यत्किंच॑ दुरि॒तं मयि॑। इदमहं
माममृ॑तयोनौ। सूर्ये ज्योतिषि जुहो॑मि स्वा॒हा, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनि-
षदि द्वात्रिंशोऽनुवाकः॥३२॥

सूर्येऽहर्निष्पादके सूर्योपाधिके। अन्यत्सर्वं पूर्ववद्ध्याख्येयम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषादे भाष्ये द्वात्रिंशोऽनुवाकः॥३२॥
________________________

### ३३ 
अथ त्रयस्त्रिंशोऽनुवाकः।
________________________
प्राणायामादिषु सर्वत्राऽऽवश्यकस्योंकारस्य प्रसङ्गादृष्यादिकमुच्यते -
ओमित्येकाक्ष॑रं ब्र॒ह्मा। अग्निर्देवता ब्रह्म॑
इत्या॒र्षम्। गायत्रं छन्दं परमात्मं॑ सरू॒-
पम्। सायुज्यं वि॑नियो॒गम्, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनि-
षदि त्रयस्त्रिंशोऽनुवाकः॥३३॥
ओमिति यदेकाक्षरमस्ति तद्ब्रह्म समस्तब्रह्माण्डोत्पत्तिस्थितिभङ्गकारणम्। तस्य देवता वाच्यभूतं वस्त्वग्निः। अग्निशब्दोऽत्र रूढ्या देवताविशेषवाचको न भवति, अपि तु योगेन पमात्मवाचकः। अङ्गति सर्वं जगद्व्याप्नोतीत्यग्निः। अग्निशब्दोपलक्षितं ब्रह्मेति यत्तदार्षमृषिः। मन्त्रोऽपि ब्रह्म, ऋषिरपि ब्रह्म, देवताऽपि ब्रह्म, सर्वं स्वयमेवेत्यर्थः। गायत्रं दैवी गायत्री छन्दः। विनियोगं विनियोगः। सायुज्यं
________________________
१ घ. ४९। २ घ. ५०।

[[852]]

परिशिष्टत्वेन संगृहीतः - [अनु ॰३४]

सायुज्ये परब्रह्मावाप्तौ। कथंविधे सायुज्ये, [परमात्मं] परमात्मलक्षणे। तथा सरूपं सरूपे सर्वजगत्समानरूपे। सर्वात्मक इति यावत्। सर्वत्र व्यत्ययो बोध्यः॥

इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये त्रयस्त्रिंशोऽनुवाकः॥३३॥
________________________

### ३४ 
अथ चतुस्त्रिंशोऽनुवाकः।
________________________

संध्यात्रय(ये) मार्जनादूर्ध्वं गायत्र्या आवाहनमन्त्रमाह-
आया॑तु॒ वर॑दा दे॒वी॒ अ॒क्षरं॑ ब्रह्म॒ संमि॑तम्। गा॒यत्रीं॑
छन्द॑सां मा॒तेदं ब्र॑ह्म जु॒षस्व॑ मे। यददह्ना॑त्कुरु॑ते पा॒पं॒ तद-
ह्ना॑त्प्रति॒मुच्य॑ते। यद्रात्रिया॑त्कुरु॑ते पा॒पं॒ तद्रात्रिया॑त्प्रति-
मुच्य॑ते। सर्व॑व॒र्णे म॑हादे॒वि॒ संध्यावि॑द्ये स॒रस्व॑ति, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनि-
षदि चतुस्त्रिंशोऽनुवाकः॥३४॥
वरदाऽस्मदभीष्टवरप्रदा देवी गायत्रीछन्दोभिमानिनी देवताऽक्षरं विनाशरहितं संमितं सम्यग्वेदान्तप्रमाणेन निश्चितं ब्रह्म जगत्कारणं परं तत्त्वमुद्दिश्याऽऽयात्वागच्छतु। अस्माकं ब्रह्मतत्त्वं बोधयितुमागच्छत्वित्यर्थः। अयमेवार्थ उत्तरार्धेन स्पष्टीक्रियते। छन्दसां गायत्रीत्रिष्टुबादीनां वेदानां वा माता जननी देवता [गायत्रीं] गायत्री गायत्रीशब्दाभिधे (+येनोऽस्माभिर्ध्ये) या नोऽस्मानि(मे ममे)दं ब्रह्म वेदान्तप्रतिपाद्यं तत्त्वं जुषस्व जोषयतु। उपदिशत्वित्यर्थः। किंच हे संध्याविद्ये सायंप्रातःसंधौ भवा संध्या तादृशी या विद्याऽनुष्ठानरूपा तत्संबुद्धौ संध्याविद्ये सरस्वति त्वद्भक्तो यदह्नाद्यस्मिन्नहनि पापं कुरुते तदह्नात्तस्मिन्नहनि तेन पापेन प्रतिमुच्यते विमुच्यतां शुद्धो भूयादिति भावः। यद्रात्रियाद्यस्यां रात्रौ। अन्यत्समानम्। एते छान्दसाः प्रयोगाः॥

इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये चतुस्त्रिंशोऽनुवाकः॥३४॥
________________________
+ धनुश्चिह्नान्तर्गतमधिकप्रयोजनम्।
________________________
१ छ. गायत्री। २ घ. ५१

[[853]]

[अनु॰३५] सभाष्यो दशमप्रपाठकः।

### ३५ 
अथ पञ्चत्रिंशोऽनुवाकः।
________________________
गायत्र्या आवाहनमन्त्रमाह -
ओजो॑ऽसि॒ सहो॑ऽसि॒ बल॑मसि॒ भ्राजो॑ऽसि दे॒वानां
धाम॒नामा॑ऽसि॒ विश्व॑मसि वि॒श्वायुः॒ सर्व॑मसि स॒र्वा-
युरभिभूरो॑ गायत्रीमावा॑हया॒मि॒ सावित्रीमावा॑ह-
या॒मि॒ सरस्वतीमावा॑हया॒मि॒ छन्दर्षीनावा॑हया॒मि॒
श्रियमावा॑हया॒मि॒ गायत्रिया गायत्री च्छन्दो
विश्वामित्र ऋषिः सविता देवताऽग्निर्मुखं ब्रह्मा
शिरो विष्णुर्हृदय ꣳ रुद्रः शिखा पृथिवी योनिः प्राणा-
पानव्यानोदानसमाना सप्राणा श्वेतवर्णा सांख्या-
यनसगोत्रा गायत्री चतुर्वि ꣳ शत्यक्षरा त्रिपदा॑
षटकु॒क्षिः पञ्चशीर्षोपनयने वि॑नियोगः, - इति।

हे गायत्रि त्वमोजोऽसि बलहेतुभूताष्टमधातुरूपाऽसि। सहोऽसि शत्रूनभिभवितुं शक्तिरसि। बलमसि शरीरगतव्यवहारसामर्थ्यरूपाऽसि। भ्राजोऽसि दीप्तिरूपाऽसि। देवानामग्नीन्द्रादीनां धाम तेजो यदस्ति तन्नामाऽसि तदेव त्वन्नामेत्यर्थः। देवानां[धा]मासीत्यर्थः। विश्वं सर्वजगद्रूपं त्वमेवासि। विश्वायुः संपूर्णायुःस्वरूपाऽसि। उक्तस्यैव व्याख्यानं सर्वमसि सर्वायुरिति। अभिभूः सर्वस्य पापस्य तिरस्कारहेतुः। ॐ प्रणवप्रतिपाद्यपरमात्माऽसि। तादृशीं गायत्रीं मदीये मनस्येवाऽऽवाहयामि। *अन्यत्स्पष्टम्।
________________________
*सावित्रीमावाहयामीत्यवशिष्टग्रन्थार्थो दत्तात्रेयदिगम्बरानुचरविरचितनारायणोपनिषत्प्रकाशात्संगृह्यते - "सावित्रीं सवितुर्ब्रह्म साक्षात्कारयितुर्ज्ञानप्रकाशकस्य परमात्मन इमामावाहयामि सरस्वतीं ब्रह्मजलधारणप्रश्चोतनाभ्यां वेदाः सरांसि तन्मयत्वात्तद्वतीं सरस्वतीं चतुर्विशत्यक्षरमन्त्ररूपामावाहयामि। तदङ्गानि च्छन्दर्षीन्गायत्र्याः सर्वमन्त्रमयत्वेन सर्वाणि च्छन्दांसि सर्वोश्चषींन्देवताश्च सर्वा आवाहयामि। श्रियं गायत्री सर्ववेदमयि तस्मात्सर्ववेदानां श्रियमावाहयामि। इत्येकगायत्र्यावाहनेनाऽऽत्मनि सर्वमावाहयामीति संकल्पं कृत्वा तामावाह्य तच्छन्दआदि स्मृत्वा ध्यानमाचरेत्। तत्र मन्त्रः - गायत्रिया गायत्री च्छन्दो विश्वामित्र ऋषिः सविता देवताऽग्निर्मुखं ब्रह्मा शिरो विष्णुर्हृदय ꣳ रुद्रःशिखा पृथिवी योनिः प्राणापानव्यानोदानसमाना सप्राणा श्वेतवर्णा सांख्यायनसगोत्रा गायत्री चतुविँशत्यक्षरा त्रिपदा षट्कुक्षिः पञ्चशीर्षोपनयने विनियोगः। इति। गायत्र्या गायत्री छदः। विश्वामित्र ऋषिर्मन्त्रद्रष्टा। सविता सर्वे प्रसुवानः परमात्मा देवता तन्मन्त्रत्वात्। इति च्छन्दर्षिदेवतास्मरणम्। ध्यानम् - अग्निः प्रसिद्धो मुखं मुखस्थानीयो गायत्र्या इति संबध्यते। ब्रह्मा चतुर्मुखः शिरः शिरस्थानीयः प्रथमजत्वात्। विष्णुर्हृदयं हृदयं सर्वस्य(त्र) सूक्ष्मत्वेन स्थितिरतः स्थितेः कर्ता विष्णुर्हृदयम्। रुद्रः शिखा सर्वावयवातीता तथा रुद्रः प्रलयकरणादतः शिखास्थानीयः।"

[[854]]

परिशिष्टत्वेन संगृहीतः - [अनु ॰३५]

गायत्र्यावाहनादूर्ध्वं प्राणायामार्थं मन्त्रमाह -
ओं भूः। ओं भुवः। ओ ꣳ सुवः। ओं महः। ओं जनःय
ॐ तपः। ओ ꣳ स॒त्यम्। ओं तत्स॑वि॒तुर्वेरे॑ण्यं॒ भर्गो दे॒वस्य॑
धीमहि। धियो॒ यो नः॑ प्रचो॒दया॑त्। ओमापो॒ ज्योती॒
रसो॒ऽमृतं। ब्रह्म॒ भूर्भुवः॒ सुव॒रोम्, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
पञ्चत्रिंशोऽनुवाकः॥३५॥

भुरादि(दयः सत्यान्त(न्ता) लोकप्रतिपादिकाः सप्त व्याहृतयः। तेषां च लोकानां प्रणवप्रतिपाद्यह्मस्वरूपत्वविवक्षया प्रत्येकं प्रणवोञ्चारणम्। तत्सवितुरित्यादिको गायत्रीमन्त्रः। तत्प्रतिपाद्यस्य ब्रह्मत्वविवक्षया तदादौ प्रणवोच्चारणम्। मन्त्रस्य चायमर्थः। सवितुः प्रेरकस्यान्तर्यामिणो देवस्य वरेण्यं वरणीयं श्रेष्ठं तद्भर्गस्तेजो धीमहि ध्यायामः। यः सविता परमेश्वरो नोऽस्मदीया धियो बुद्धिवृत्तीः प्रचोदयात्प्रकर्षेण तत्त्वबोधे प्रेरयति तस्य तेजो ध्यायाम इति पूर्वत्रान्वयः। आपो ज्योतिरित्यादि गायत्र्याः शिरः, तस्याऽऽद्यन्तयोः प्रणवद्वयं पूर्ववदुच्चार्यते। या आपो नदीसमुद्रादिगताः सन्ति यच्च ज्योतिरादित्यादिकमस्ति योऽपि रसो मधुराम्लादिः षड़्विधोऽस्ति यदप्यमृतं देवैः पीतमस्ति तत्सर्वर्मो प्रणवप्रतिपाद्यं ब्रह्म। भूर्भुवः सुवरों पूर्ववद्व्याख्येयम्। अस्य मन्त्रस्य प्राणायामाङ्गत्वमृतनादोपनिषदि श्रूयते -
"सव्याहृतिं सप्रणवां गायत्रीं शिरसा सह।
त्रिः पठेदायतप्राणः प्राणायामः स उच्यते" इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये पञ्चत्रिंशोऽनुवाकः॥३५॥
________________________
पृथिवी योनिर्योनिस्थानीया सर्वप्रसवहेतुत्वात्। प्राणापानव्यानोदानसमाना प्राणादयः पञ्च प्रवहादिवायुरूपाः सन्त्यस्यां सा तथोक्ता। सप्राणा सह प्राणैरिन्द्रियैर्दि(र्वा)गादिभिः सप्राणा। श्वेतवर्णा प्रथमं शुद्धगुणप्रधानत्वात्। सांख्यायनसगोत्रा संख्यां गुणसंख्यानमाहुस्ते सांख्याः। सांख्यैरीयते गम्यते प्राप्यते सर्वगुणनिरासात्स सांख्यायनः परमात्मा ब्रह्मसन्मात्रं सांख्यायनेन समानमेकं गोत्रं कुलमुद्भवोऽस्याः सांख्यायनसगोत्रा, इति। देवतारूपत्वेन ध्यानमुक्त्वा मन्त्ररूपत्वेन विवक्षुः पुनर्गायत्रीमुपादत्ते - गायत्री मन्त्ररूपा चतुर्विशत्यक्षरा चतुर्विशतिरक्षराण्यस्याः सा तथोक्ता। तेन त्रिपदा त्रयः पाता अस्याः सा त्रिपदा षट्कुक्षिः षड्वेदाङ्गानि कुक्षयोऽस्याः सर्ववेदरूपायाः सा षट्कुक्षिः। पञ्चशीर्षा चतुर्णो वेदानां चत्वार उपनिषद्भागा ज्ञानप्रतिपादिनः कर्मोपासनाकाण्डयोरुपरि स्थिताश्चत्वारि शीर्षाणि शिरांसि, तथेतिहासपुराणानि पञ्चमो वेदो ज्ञानप्रतिपादकत्वात्पञ्चमं शीर्षमस्याः सा पञ्चशीर्षा। इति ध्यात्वाऽनेन मन्त्रेण वटोरुपनयन उपनीतकरणे विनियोग इत्येवं स्मृत्वा पठित्वा च गायत्रीमन्त्रं जपेत्" इति॥
________________________
१ घ. ५२।

[[855]]

[अनु ॰३६] सभाष्यो दशमप्रपाठकः। ८५५

### ३६ 
अथ षट्त्रिंशोऽनुवाकः।
________________________

जपादूर्ध्वं गायत्रीविसर्जनमन्त्रमाह -
उ॒त्तमे॑ शिख॑रे जा॒ते॒ भू॒म्यां प॑र्वत॒मूर्ध॑नि।
ब्रा॒ह्मणे॑भ्योऽभ्य॑नुज्ञा॒ता॒ ग॒च्छ दे॑वि य॒थासु॑खम्, इति।
भूम्यामवस्थितो यः पर्वतो मेरुनामकस्तस्य मूर्धन्युपरिभागे यदुत्तमं शिखरमस्ति* तस्मिंस्तथाविधा गायत्री देवता तिष्ठति तस्मात्कारणाद्देवि ब्राह्मणेभ्यस्त्व[दुपासकेभ्यस्त्व]दनुग्रहेण परितुष्टेभ्योऽनुज्ञानमभिव्याप्य यथासुखं स्वकीयं सुखमनतिक्रम्य स्वस्थाने तस्मिन्नुत्तमे शिखरे गच्छ।
स्तुतो मया वरदा वेद॑मा॒ता॒ प्रचोदयन्ती पवने॑ द्विजा॒ता।
आयुः पृथिव्यां द्रविणं ब्र॑ह्मव॒र्च॒सं॒ मह्मं दत्त्वा प्रजातुं ब्र॑हलो॒कम्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
षट्त्रिंशोऽनुवाकः॥३६॥
स्तुत इति। पूर्वस्मिन्मन्त्रेऽपरोक्षतयोक्तोऽर्थोऽस्मिन्मन्त्रे परोक्षतया स्पष्टः क्रियते। अत्रेदं वैदिकं रहस्यम्। ब्रह्मलोक आदित्यमण्डलं चोभयमपि गायत्र्या अवस्थानं विकल्पेनान्यतरदिति केचिदाचक्षते। पु(अ)त एवास्माभिः पूर्वस्मिन्मन्त्रेणानु (न्त्रेऽनु)क्तमप्यादित्यमण्डलं गायत्रीनिवासत्वेन मत्वाऽ*ध्याहृत्य व्याख्यातम्। एतस्मिंस्तु मन्त्रैः(न्त्रे) [श्रुतिः] स्वयमेव भगवत्या गायत्र्या वसतित्वेन ब्रह्मलोकं ब्रवीति। तथाचेत्थं व्याख्या तत्र भवति। भगवती गायत्री ब्रह्मलोकं ब्रह्मणो भारतीपतेर्लोकं प्रयात्विति वाक्यपरिशेषः। कीदृशं ब्रह्मलोकम्। अतलादिभ्योऽधस्तनेभ्यो भूरादिभ्य ऊर्ध्वतनेभ्यः समस्तेभ्यो लोकेभ्यः प्रकृष्टत्वेन जातः परमात्मनः सकाशादुत्पन्न इति प्रजातस्तम्। प्रजातमिति वक्तव्ये प्रजातुमिति प्रयोगश्छान्दसः। किं कृत्वा, दत्त्वा। किम्, आयुः शताब्दात्मकमुपजीवनम्। पुनर्द्रविणं सुवर्णमणिमुक्तादि। पुनर्ब्रह्मवर्चसं स्वाध्यायाध्ययनतदर्थविचारतदर्थानुष्ठापनै(ष्ठानै)र्जनितं मुखतेजः। यद् दृष्ट्वा लोका आचक्षते देदीप्यमानोऽयं साक्षाज्ज्वलन्निव पावक इति। कस्मै मह्यम्। कथंभूताय पृथिव्यां विद्यमानाय। कथंभूता गायत्री। द्विजाता द्विजातिभिस्त्रैवर्णिकैरुपास्यमाना। यद्वा द्वयोः सूर्यमण्डलब्रह्मलोकयोर्जाता प्रादुर्भूता। "जनो प्रादुर्भावे" अस्मान्निष्ठाप्रत्ययः।
________________________
* जातपदस्य फलितव्याख्यानमस्तीत्येतत्। +पूर्वत्र त्वेवं न दृश्यते। एतदनुरोधेन तत्तत्र यावदपेक्षितं कल्पनीयम्।
________________________
१ घ. ५३।

[[856]]

परिशिष्टत्वेन संगृहीतः - [अनु ॰३७]

पुनः कथंभूता। प्रचोदयन्ती, अन्तर्यामिरूपेण प्राणिमात्रं प्रेरयित्री। पवने व्यत्ययेन पवनः। अत्र लुप्तोपमोपादानम्। यथा प्राणवायुश्चतुर्विधं प्राणिज्ञातं प्रेरयतीतस्ततो गमनागमनादिकं कारयति तथेति। तथा वेदमाता चतुर्णां वेदानां जननी। वरान्स्वोपासकेभ्यो वाञ्छितार्थान्ददातीति वरदा। कथंभूता सती, मयोपासकेन स्तुतो बहुलग्रहणाद्व्यत्ययेन स्तुता सतीत्यर्थः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये षट्त्रिंशोऽनुवाकः॥ ३६॥
________________________

### ३७ 
अथ सप्तत्रिंशोऽनुवाकः।
________________________

पूर्वोक्तोपासनास्वसमर्थस्याऽऽदित्यदेवताविषयं जप्यं मन्त्रमाह -
घृणिः॒ सूर्य॑ आदि॒त्यो न प्रभां वा॒त्यक्ष॑रम्। मधु॑
क्षरन्ति॒ तद्र॑सम्। स॒त्यं वै तद्रस॒मापो॒ ज्योती॒
रसो॒ऽमृतं ब्रह्म॒ भूर्भुवः॒ सुव॒रोम्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोनिषदि
सप्तत्रिंशोऽनुवाकः॥३७॥

भगवानदित्यो वाति वैहायसेन मार्गणाहर्दिवं गच्छति लोकानुपकर्तुम्। किंविधः। जगत्प्रसवहेतुत्वात्सूर्यः। दीप्तिमत्त्वाद्घृणिः। क्षरणराहित्येन नित्यत्वादक्षरमक्षरः। केव, प्रभा न। नकार उपमार्थः। आदित्यसंबन्धिनी प्रभेव। आदित्यस्योपमानान्तराभावात्। स्वप्रभा गोलकीभूता व्योममार्गेण गच्छति चेद्यथा प्रभा वान(तथाऽ) यमित्यभूतार्थमुपमानम्। अपिच तद्रसं तस्मात्पूर्वोक्तादादित्याज्जन्यं रसमुदकं मधु मधुरं यथा तथा क्षरन्ति नद्यो वहन्ति। आदित्यलब्धवृष्ट्युदकमेव नद्यो वहन्ति, अन्यथा भूमावुदकाभाव इति भावः। उत्तरार्धेनाऽऽदित्यब्रह्मणः सर्वात्मकत्वमुच्यते। तदादित्यलक्षणं ब्रह्म सत्यं यथार्थभाषणम्। रसं मधुरादिरसज्ञातम्। आपः सिन्धुनद्यादिगतमुदकम्। ज्योतिश्चन्द्राग्न्यादि। रसः पदार्थमात्रसारः। अमृतं सुधा। ब्रह्म त्रयोविद्या। भूर्भुवः सुवस्त्रयो लोकाः। ओमोंकारः। एतत्सर्वमादित्य एवेति मनसा विभावयेदिति भावः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये सप्तत्रिंशोऽनुवाकः॥६७॥
________________________
१ घ. ५४।

[[857]]

[अनु ॰३८] सभाष्यो दशमप्रपाठकः। ८५७

### ३८ 
अथाष्ठात्रिंशोऽनुवाकः।
________________________
अथ ज्ञानप्रतिबन्धकब्रह्महत्यादिपापनिवृत्तिहेतवस्त्रिसुपर्णनामका मन्त्रा उच्यन्ते। तत्र प्रथममन्त्रमाह -
ब्रह्म॑मेतु॒ माम्। मधु॑मेतु॒ माम्। ब्रह्म॑मे॒व मधु॑मेतुं॒ माम्।
यास्ते॑ सोम प्र॒जा व॒त्सोऽभि॒ सो अ॒हम्। दुष्ष्व॑प्रह-
न्दु॑रुष्षह। यास्ते॑ सोम प्राणा ꣳ स्ताञ्जु॑होमि, इति।
ब्रह्म परं तत्त्वं मामेतु प्राप्नोतु। मधु परमानन्दमाधुर्योपेतं वस्तु मामेतु प्राप्नोतु। तदेव पुनः प्रार्थ्यते। मधुरं ब्रह्मैव मामेतु, न त्वन्यत्क्षुद्रदैवतादिकमिति भावः। हे सोमोमा ब्रह्मविद्या तया सह वर्तमान परमात्मंस्ते तव याः प्रजा देवमनुष्यादयः सन्ति ता अभिलक्ष्य स तादृशस्त्वत्सेवको वत्सो बालक एतासां त्वदीयप्रजानां मध्ये बालवदहं त्वदीयकरुणायोग्यः। अतो हे दुष्ष्वप्नहन्संसाररूपस्य दुःखप्रस्य घातक परमेश्वर दुरुष्षह दुःसहं भवं विनाशयेत्यर्थः। हे सोम परमात्मंस्ते त्वदीयाः [प्राणवृत्तयो याः सन्ति तान्वृत्तिप्राणांस्त्वयि जुहोमि प्रक्षिपामि। मदीयमनोवागादयः] प्राणास्त्वया निर्मितत्वात्त्वदीया अतस्त्वय्येवोपसंहरामि। विषयेभ्य इन्द्रियाणि निरुध्य त्वदेकचित्तो भवामीत्यर्थः।

उक्तस्य त्रिसुपर्णमन्त्रस्य माहात्म्यं ब्राह्मणरूपेण दर्शयति -
त्रिसु॑पर्ण॒मया॑चितं ब्राह्म॒णाय॑ दद्यात्। ब्र॒ह्म॒ह॒त्यां वा
ए॒ते घ्न॑न्ति। ये ब्रा॑ह्म॒णास्त्रिसु॑पर्णे॒ प॑ठन्ति। ते सोमं॒
प्राप्नु॑वन्ति। आ॒ स॒ह॒स्रात्प॒ङ्किं पुन॑न्ति। ओम्, इति॥

इति कृष्णयजुर्वेदीयतैत्तिरीयारण्यके दशमप्रपाठके नारायणोप-
निषद्यष्टात्रिंशोऽनुवाकः॥ ३८॥

विद्यान्तराणि नापृष्टः कस्यचिद्ब्रूयादिति शास्त्रमनुसृत्य शिष्येण याच्ञायां कृतायां पश्चादुपदिशन्ति। इमं तु त्रिसुपर्णमन्त्रं शिष्ययाच्ञामन्तरेणैव ब्राह्मणायोपदिशेत्। तेनोपदेशेन ये ब्राह्मणास्त्रिसुपर्णं पठन्ति सर्वदा त्रिसुपर्णमन्त्रं जपन्त्येते पुरुषा ब्रह्महत्यां विनाशयन्ति। ते सोमं* प्राप्नुवन्ति। ये तस्यां(ते यस्यां) पङ्क्ता-
________________________
* सोमयागफलम्।
________________________
१ घ. ५५।

[[858]]

परिशिष्टत्वेन संगृहीतः - [अनु॰ ३९]
वश्नन्ति तां पङ्किं सहस्रपर्यन्तं पुनन्ति शुद्धां कुर्वन्ति। तस्मादों प्रणवप्रतिपाद्यः परमात्मैव त्रिसुपर्णमन्त्रस्य देवतेत्यर्थः॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां याज्ञिक्यामुपनिषदि भाष्येऽष्टात्रिंशोऽनुवाकः॥३८॥
________________________

### ३९ 
अथैकोनचत्वारिंशोऽनुवाकः।

द्वितीयं त्रिसुपर्ण[मन्त्र]माह -
ब्रह्म॑ मे॒धया॑। मधु॑ मे॒धया॑। ब्रह्म॑मे॒व मधु॑ मे॒धया॑। अ॒द्या नो॑
देव सवितः प्र॒चाव॑त्सावीः॒ सौभ॑गम्। परा॑ दु॒ष्ष्वप्नि॑-
य ꣳ सुव। विश्वा॑नि देव सवितर्दुरि॒तानि॒ परा॑सुव।
यद्भ॒द्रं तन्म॒ आसु॑व। मधु॒ वाता॑ ऋताय॒ते मधु॑ क्षरन्ति
सिन्ध॑वः। माध्वीर्नः स॒न्त्वोष॑धीः। मधु॒ नक्त॑मु॒तोषसि॒
मधु॑प॒त्पार्थिव॒ ꣳ रजः॑। मधु॒ द्यौर॑स्तु नः पि॒ता। मधु॑मान्नो
वन॒स्पति॒र्मधु॑मा ꣳ अस्तु॒ सूर्यः। माध्वी॒र्गावो॑ भवन्तु नः, इति।

यद्ब्रह्म सर्वजगत्कारणं सर्ववेदान्तवेद्यं तन्मेधया गुरूपदिष्टमहावाक्यतदर्थधारणशक्त्या लभ्यतामिति शेषः। मध्वित्यादि पूर्वपत्। हे सवितः प्रेरक देवाद्यास्मिन्दिने नोऽस्माकं विद्यार्थिनां प्रजावत्छिष्यप्रशिष्यादित्रयो(प्रजो)पेतं सौभगमाचार्यरूपं भाग्यं सावीः प्रेरय यच्छेत्यर्थः। [दुष्ष्वप्नियं] दुःस्वप्नियं दुःखप्न्यं दुष्टस्वप्नसदृशं द्वैतप्रतिभासं परासुव निराकुरु। अपि च हे सवितः प्रेरक देव दुरितानि ज्ञानप्रतिबन्धकानि पापानि विश्वानि परासुव निराकुरु। भद्रं कल्याणमसंभावनाविपरीतभावनारहितं तत्त्वज्ञानं यदस्ति तन्मे मह्यमुपासकायाऽऽसुव साकल्येन प्रयच्छ। [ऋतायते, ऋतं परं ब्रह्म तदिच्छते मह्मं] वाता वायवो मधु माधुर्योपलक्षितं सुखं यथा भवति तथा वान्त्विति शेषः। प्रबले तु वायौ रोगोत्पत्त्या तत्त्वज्ञानविघ्नः संपद्यतेऽतः स मा भूदिति वायोरानुकूल्यं प्रार्थ्यते। एवमुत्तरत्रापि तत्तदानुकूल्यं द्रष्टव्यम्। सिन्धवो नद्यो मधु क्षरन्ति मधुरमारोग्यकरमुदकं संपादयन्त्वित्यर्थः। ओषधीव्रीहियवादयोऽपि नोऽस्माकं माध्वीर्मधुराः पथ्यरूपाः सन्तु। नक्तं रात्रावुतापि चोषसि प्रभाते दिवसेऽपि विद्यार्थिनो मे मधु मधुरमनुकूलं सुखमस्तु। कालकृतो विघ्नो मा भूदित्यर्थः। पार्थिवं रजः पृथिव्यामधःस्थितं शयनादिस्थानगतं रजोऽपि मधुमन्माधुर्योपेतं कण्टकपाषाणादिराहित्येनानुकूलमस्तु। नोऽस्माकं पिता पितृसदृशी

[[859]]

[अनु ॰४०] सभाष्यो शमप्रपाठकः।
द्यौरपि मध्वस्तु। अतिवृष्ट्यादिप्रातिकूल्यरहिताऽस्तु। "द्यौः पिता पृथिवी माता" इति मन्त्रान्तराद्दिवः पितृत्वम्। वनस्पतिरत्र(पि) चूतपनसादिर्नोऽस्मान्प्रति मधुमान्मधुरफलोपेतो जीवनहेतुरस्तु। सूर्योऽपि प्रभूतं संतापमकृत्वा मधुमान्माधुर्येणानुकूलप्रकाशनेन युक्तोऽस्तु। गावोऽपि नोऽस्मान्प्रति माध्वीर्जीवनहेतुमधुरक्षीरोपेता भवन्तु।
अस्य त्रिसुपर्णमन्त्रस्य महिमानं दर्शयति -
य इ॒मं त्रिसु॑पर्ण॒मया॑चितं ब्राह्म॒णाय॑ दद्यात्।
भ्रू॒ण॒ह॒त्यां वा ए॒ते घ्न॑न्ति। ये ब्रा॑ह्म॒णास्त्रिसु॑-
पर्णं॒ पठ॑न्ति। ते सोमं॒ प्राप्नु॑वन्ति।
आ॒ सहस्रात्प॒ङ्क्तिं पुन॑न्ति। ओम्, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कोनचत्वारिंशोऽनुवाकः॥३९॥
ब्राह्मणगर्भस्य राजगर्भस्य वा हननं भ्रूणहत्या। अन्यत्पूर्ववत्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययु-
क्तायां याज्ञिक्यामुपनिषदि भाष्य एकोनचत्वारिंशोऽनुवाकः॥३९॥
________________________

### ४० 
अथ चत्वारिंशोऽनुवाकः।
________________________

तृतीयं त्रिसुपर्ण[मन्त्र]माह-
ब्रह्म॑ मे॒धवा॑। मधु॑ मे॒धवा॑। ब्रह्म॑मे॒व मधु॑ मे॒धवा॑।
ब्र॒ह्मा दे॒वानां॑ पद॒वीः क॑वी॒नामृषिर्विप्रा॑णां महि॒षो
मृ॒गाणा॑म्। श्ये॒नो गृध्रा॑णा॒ ꣳ स्वधि॑ति॒र्वना॑ना॒ ꣳ सोमः॑
प॒वित्र॒मत्ये॑ति॒ रेभ॑न्। ह॒ ꣳसः शु॑चि॒षद्वसु॑रन्तरिक्ष॒सद्धो-
ता॑ वेदि॒षदति॑थिर्दुरोण॒सत्। नृ॒षद्व॑र॒सदृ॑त॒सद्ध्यो॑म॒सद॒ब्जा
गो॒जा ऋ॑त॒जा अ॑द्रि॒जा ऋ॒तं बृ॒हत्, इति।
मेधवा, मेधो यज्ञः सोऽस्यास्तीति *मेधवत्। यज्ञदानादिसाध्यविविदिषापूर्वकत्वा-
________________________
*मूले छान्दसेन डादेशेन तथा प्रयोग इत्याशयः।
________________________
१ घ. ५६।

[[860]]

परिशिष्टत्वेन संगृहीतः - [अनु ॰ ४०]

द्ब्रह्मज्ञानलाभस्य ब्रह्म मेधवदित्युच्यते। ब्रह्मा देवानां ह ꣳसः शुचिषदिति द्वे ऋचावणोरणीयानित्यस्मिन्ननुवाके व्याख्याते।
किंच -
ऋ॒चे त्वा॑ +रु॒चे त्वा॒ समित्स्र॑वन्ति स॒रितो॒ न धेनाः॑।
अ॒न्त॒र्हृदा मन॑सा पू॒यमा॑नाः। घृ॒तस्य॒ धारा॑ अ॒भिचा॑कशीभि, इति।
त्रयः सुपर्णाः पक्षिस्थानीया ब्रह्मविष्णुमहेश्वरा विश्वतैजसप्राज्ञा वा विराड्ढिरण्यगर्भेश्वरा वा यस्मादुत्पन्नाः स त्रिसुपर्णः सर्वदेवतासमीर्षि(स्वरूपी) परमात्मा तन्महिमप्रतिपादकत्वादयं ग्रन्थोऽपि त्रिसुपर्णशब्देनोपचर्यते। तथाचायमर्थः। हि भ[ग]- वन्नृते, ऋग्वेदरूपाय त्वा व्यत्ययेन तुभ्यमियं समिदग्नौ निक्षिप्यत इति शेषः। त्वा त्वामुद्दिश्य, ऋच आहुतिफलीभूतर्गुपलक्षितत्रयीप्रप्त्य-र्थमि[ती]यं व्याख्या। किंचाग्नौ मयाऽत्र हुता घृतस्य धारास्त्वां प्रति स्रवन्ति। का इव सरितो [न] नद्य इव। कथंभूता धाराः, धीयन्ते पीयन्ते देवैरिति धेनाः। "घेट्पाने।" पूयमानाः पवित्रायमाणाः। केन, मनसा। किंविधेन, अन्तर्हृदा त्द्दत्कोशवर्तिना। अन्तरङ्गपूर्वकं हुतत्वात्पवित्राः। अन्यथा त्वपवित्रा भवन्तीति भावः। किंचैवंविधा आज्यधारा अभिचाकशीमि समस्ताभ्यो देवताभ्यो दास्यामीति भावः।
हि॒र॒ण्ययो॑ वेत॒सो मध्य॑ आसाम्। तस्मि॑न्त्सुप॒र्णो म॑धुकृत्कु॑ला॒यो
भज॑न्नास्ते॒ मधु॑ दे॒वता॑भ्यः। तस्या॑ऽऽसते॒ हर॑यः स॒प्त
तीरे॑ स्व॒धां दुहाना॑ अ॒मृत॑स्य॒ धारा॑म्, इति।
हिरण्यय इति। आसां पूर्वोक्ताज्यधाराणां मध्ये मध्यभागे तस्मिन्नाहवनीये सुपर्णस्त्रिसुपर्ण आस्ते। किं कुर्वन्। सर्वाभ्यो देवताभ्यो मधु मधुरं हविर्भजन्विभजन्विभज्य ददानः सन्। कथंभूतस्त्रिसुपर्णः। हिरण्ययो ज्योतिर्मयः। वेतसो वर्णव्यत्ययेन वेदस्वान्बहुद्रव्यवान्। मधु मधुरं स्वर्गादिसुखं करोतीति मधुकृत्। सर्वप्राणिदेहनीडाश्रयत्वेन कुलायी।एवंविधस्य (तस्य) परमात्मनस्तीरे परितः प्रदेशेषु सप्त ऋषय आसते ।कथंभूताः। हरन्ति पापानि स्मरणमात्रेणेति हरयः। तथाऽमृतस्य धारां सुधाधारायमाणां स्वधां हव्यद्रव्यपरम्परां दुहानास्तत्तद्देवेभ्यः पूरयमाणाः। एवंविधर्षिमण्डलमध्यासीनो भगवानिति यावत्। *अस्मिंस्त्रिसुपर्णेऽवशिष्टपदव्याख्यानं पूर्ववत्।
________________________
+वैदिकपाठानुरोधी घ. ज. पुस्तकस्थोऽयं पाठः स्थापितः। छान्दसत्वादृकारस्य रुकारादेशः। अत्र ङ. छ. पुस्तकस्थमूले "ऋचे" इति पाठो विद्यते। * अस्मिन्नित्यादिकं पूर्ववदित्यन्तमधिकम्।
________________________
१ ङ. समर्षिः।

[[861]]

[अनु ॰४१] सभाष्यो दशमप्रपाठकः।

अस्य त्रिसुपर्णमन्त्रस्य महिमानं दर्शयति-
य इ॒दं त्रिसु॑पर्ण॒मया॑चितं ब्राह्म॒णाय॑ दद्यात्। वी॒र॒ह॒त्यां वा
ए॒ते घ्न॑न्ति। ये ब्रा॑ह्म॒णास्त्रिसु॑पर्णं॒ पठ॑न्ति। ते सोमं॒
प्राप्नु॑वन्ति। आ॒ स॒ह॒स्रात्प॒ङ्क्तिं पुन॑न्ति। ओम्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
चत्वारिंशोऽनुवाकः॥४०॥
वेदशास्त्रसंपन्नतदर्थानुष्ठानपरो ब्राह्मणोऽभिषिक्तो वा राजा वीरः। अन्यत्पूर्ववत्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये चत्वारिंशोऽनुवाकः॥४०॥
________________________

### ४१ 
अथैकचत्वारिंशोऽनुवाकः।
________________________

ब्रह्मज्ञानप्रतिबन्धकानि यानि महापातकानि तन्निवृत्तये जप्यास्त्रिसुपर्णमन्त्रास्त्रयोऽभिहिताः. तत्र ब्राह्मणजातीयमात्रवधो ब्रह्महत्या पञ्चसु महापातकेषु मध्ये प्रबलं महापातकं ततोऽप्यधिकं भ्रूणहननं तस्मादप्यधिकं वीरहननमीदृशानामपि निवर्तको यावज्जीवं त्रिसुपर्णजपः। तत्रार्वाचीनानां सुरापा-नादीनां निवर्तक इति किमु वक्तव्यम्। इत्थं प्रतिबन्धनिवृत्त्युपायमुक्त्वा जीवात्मन ईश्वरेणाभेदज्ञानं यदस्ति तस्य ज्ञानस्य नैरन्तर्येण साधनं मेधाधीनमतो मेधाभिमानिनीं देवतां प्रार्थयितुमेकामृचमाह--
मे॒धा दे॒वी जु॒षमा॑णा न॒ आगा॑द्विश्वाची॑ भ॒द्रा सु॑मन॒स्यमा॑ना।
त्वया॒ जुष्टा॑ नु॒दमा॑ना दु॒रुक्ता॑न्बृ॒हद्व॑देम वि॒दर्थे सु॒वीराः॑, इति।
ग्रन्थतदर्थयोर्धारणशक्तिर्मेधा [तदभिमानिनी] देवी जुषमाणा [प्रीयमाणा] सती नोऽस्मान्प्रत्या[गादा]गच्छतु। कीदृशी देवी। विश्वमञ्चतीति विश्वाती सर्वावगाहनक्षमेत्यर्थः। अत एव भद्रा कल्याणी। सुमनस्यमाना शोभनं मनोऽस्मदनुग्राहकमिच्छन्ती। हे देवि त्वया जुष्टा अनुगृहीता वयं दुरुक्तान्पुरुषार्थानुपयोगिनो वेदबाह्या[ञ्शब्दा]न्नुदमानाः क्षिपमाणा वेदैकनिष्ठाः सुवीराः शोभनपुत्रशिष्यादिरूपा विदथे यज्ञेऽनुष्ठिते सति शुद्धान्तःकरणा भूत्वा बृहद्वदेम परब्रह्मतत्त्वं कथयामः।
द्वितीयामृचमाह -
त्वया॒ जुष्ट॑ ऋ॒षिर्भ॑वति देवि॒ त्वया॒ ब्रह्मा॑ऽऽग॒तश्री॑रुं॒तं त्वया॑।
________________________
१ घ.॥५७॥

[[862]]

परिशिष्टत्वेन संगृहीतः - [अनु ॰ ४२]

त्वया॒ जुष्ट॑श्चि॒त्रं वि॑न्दते वसु॒ सा नो॑ जुषस्व॒ द्रवि॑णो न मेधे, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोप-
निषद्येकचत्वारिंशोऽनुवाकः॥४१॥

हे देवि मेधे मेधाख्ये त्वया जुष्टः सेवितोऽनुगृहीत ऋषिरतीन्द्रियदर्शी भवति। तथा त्वया जुष्टः पुरुषो ब्रह्मा हिरण्यगर्भो भवति। उतापि च त्वया जुष्टः पुरुष आगतश्रीः प्राप्तसंपद्भवति। अत एव त्वया जुष्टः पुरुषश्चित्रं गवाश्वहिरण्यधान्यादिकं विविधं वसु धनं विन्दते लभते। हे मेधे देवि सा तादृशो त्वं नोऽस्मान्द्रविणो न द्रविणपतिरिव। द्रविणशब्देन तत्पतिर्लक्ष्यते। जुषस्व, सेवस्व अनुगृहाणेत्यर्थः। यथा धनपत्यनुगृहीतो दरिद्रः कृतार्थो भवति तद्वत्त्वायाऽनुगृहीतोऽहमिति भावः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यमुपनिषदि भाष्य एकचत्वारिंशोऽनुवाकः॥४१॥
________________________

### ४२ 
अथ द्विचत्वारिंशोनुवाकः।
________________________
मेधाप्रदानिन्द्रादीन्प्रार्थयितुं मन्त्रान्तरमाह -
मे॒धां म॒ इन्द्रो॑ ददातु मे॒धां दे॒वी सर॑स्वती।
मे॒धां मे॑ अ॒श्विना॑वु॒भावाध॑त्तां॒ पुष्क॑रस्रजा, इति।
योऽयमिन्द्रो या च सरस्वती देवी यौ च पुष्करस्रजौ पद्ममालायुक्तावुभावश्विनौ देवौ ते सर्वे मह्यं मेधां प्रयच्छन्तु।
मेधाप्रदं मन्त्रान्तरमाह -
अ॒प्स॒रासु॑ च॒ या मे॒धा ग॑न्ध॒र्वेषु॑ च॒ यन्मनः॑।
दैवीं॑ मे॒धा सर॑स्वती॒ सा मां॑ मे॒धा सुरभि॑र्जुषता॒ ꣳ स्वाहा॑, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोप-
निषदि द्विचत्वारिंशोऽनुवाकः॥४२॥

अप्सरासु देवस्त्रीषु या मेधा प्रसिद्धा वर्तते, गन्धर्वेषु देवगायकेषु यन्मनो मेधात्मकमस्ति, दैवीं व्यत्ययेन दैवी हिरण्यगर्भादिदेवतासु स्थिता या मेधा वर्तते, सरस्वती वेदशास्त्ररूपा याऽस्ति, सा सर्वा मेधा सुरभिः शोभनगन्धा सर्वकामदुघा वा भूत्वा मां जुषतां सेवताम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये द्विचत्वारिंशोऽनुवाकः॥४२॥
________________________
१ घ. ५८। २ घ. ५९।

[[863]]

[अनु ॰ ४३-४४] सभाष्यो दशमप्रपाठकः।

### ४३ 
अथ त्रिचत्वारिंशोऽनुवाकः।
________________________
पुनरपिं मेधार्थ मन्त्रमाह-
आ मां॑ मे॒धा सु॒रभि॑र्वि॒श्वरू॑पा॒ हिर॑ण्यवर्णा॒
जग॑ती जग॒म्या। ऊर्ज॑स्वती॒ पय॑सा॒ पिन्व॑-
माना॒ सा मां॑ मे॒धा सु॒प्रती॑का जुषन्ताम्, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोप-
निषदि त्रिचत्वारिंशोऽनुवाकः॥४३॥
मेधाशक्तिर्मां प्रत्या समन्तादागच्छत्विति शेषः। कीदृशो मेधा। सुरभिः शोभनगन्धा कामदुघा वा। विश्वरूपा सकलशास्त्रधारणक्षमत्वेन बहरूपा। हिरण्यवर्णा देवताशरीरे हिरण्यसमानवर्णोपेता। जहती सर्वत्र वर्तमानत्वेन जगदात्मिका। जगम्या पुरुषार्थकामैर्भृशं गन्तुं योग्या। ऊर्जस्वती बलवती। पयसा गोक्षीरादिरसेन पिन्वमानाऽस्मान्प्रीणयन्ती । सा तथाविधगुणयुक्ता मेधा सुप्रतीका सुखी भूत्वा मां *जुषतां सेवताम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये त्रिचत्वारिंशोऽनुवाकः॥४३॥
________________________

### ४४ 
अथ चतुश्चत्वारिंशोऽनुवाकः।
________________________
पुनरपि मेधादिसिद्धयेऽग्नीन्द्रसूर्यान्प्रार्थयते-
मयि॑ मे॒धां मयि॑ प्रजां मय्यग्निस्तेजो॑ दधातु॒ मयि॑
मे॒धां मयि॑ प्रजां मयीन्द्र॑ इन्द्रि॒यं द॑धातु॒ मयि मे॒धां
मयि॑ प्र॒जां मयि॒ सूर्यो॒ भ्राजो॑ दधातु, इति॥
इति कृष्णयजुर्वेदीयतैत्तिरीयारण्यके दशमप्रपाठके नारायणोप-
निषदि चतुश्चत्वारिंशोऽनुवाकः॥४४॥
मेधां वेदशास्त्रादिग्रन्थग्रहणधारणपटुत्वं प्रजामच्छिन्नसंततिं तेजो ब्रह्मवर्चसमग्निर्मयि दधातु निदधातु। इन्द्रियं धातुक्षयादिराहित्येन वीर्यपुष्टिम्। भ्राजो दर्शनमा-
________________________
* जुषन्तामित्यस्य व्याख्यानमेतत्। मूले व्यत्ययेन बहुवचनम्।
________________________
१ घ. ६०। २ घ. ६१।

[[864]]

परिशिष्टत्वेन संगृहीतः - [अनु ॰४५-४६]

त्रेणामित्रसाध्वसकरं मुखतेजः। निगदव्याख्यातमन्यत्। आदराभिद्योतिका मयिपदाद्यावृत्तिः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये चतुश्चत्वारिंशोऽनुवाकः॥४४॥
________________________

### ४५ 
अथ पञ्चचत्वारिंशोऽनुवाकः।
________________________
अनयर्चा परमात्मनः सकाशात्स्वाभीष्टं याचते -
अपै॑तु मृ॒त्युर॒मृतं॑ न॒ आगन्वैवस्व॒तो नो॒ अभ॑यं
कृणोतु। प॒र्णं वन॒स्पते॑रिवा॒भि नः॑ शीयता ꣳ
र॒यिः सच॑तां नः॒ शची॒पतिः॑, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
पञ्चचत्वारिंशोऽनुवाकः॥४५॥
हे परमात्मन्मृत्युरस्मत्तोऽपैतु दूरी भूयात्। अत एव नोऽस्मान्प्रत्यमृतं मोक्ष आगन्नागच्छतु। अत एव वैवस्वतो यमो नोऽस्मभ्यमभयं नारकदुःखाभावं कृणोतु करोतु। अपि [च] नोऽस्मदीयं पापं वनस्पतेरश्वत्थादेः पक्कपर्णमिवाभिशीयतामभितो विशीर्य नश्यतु। अपि च नोऽस्मान्नयिर्महदैश्वर्यं सचतां प्राप्नोतु। रयिः कीदृशः। शचीपतिः , इन्द्रोपभोग्य इत्यर्थः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्ये पञ्चचत्वारिंशोऽनुवाकः॥४५॥
________________________

### ४६ 
अथ षट्चत्वारिंशोऽनुवाकः।
________________________

परं॑ मृत्यो॒ अनु॒ परे॑हि॒ पन्थां यस्ते इत॑रो देव॒याना॑त्।
चक्षु॑ष्मते शृण्व॒ते ते॑ ब्रवीमि॒ मा नः॑ प्र॒जा ꣳ री॑रिषो॒ मोत वी॒रान्, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
षट्चत्वारिंशोऽनुवाकः॥४६॥
________________________
१ घ. ६२। २ घ. ६३।

[[865]]

[अनु ॰४६-४७] सभाष्यो दशमप्रपाठकः।

परमिति। हे+ मृत्यो देवयानादर्चिरादिमार्गात्पितृयाणमार्गाञ्च * य इतरोऽन्यस्ते तव स्वः स्वभूतः पन्था अस्ति तं पन्थां पन्थानमन्वनुसृत्य परेहि गच्छ। नतु देवयानपितृयाणमार्गौ प्रत्यागच्छ। अहं त्वेताभ्यामन्यतरेण वा गमिष्यामि न त्वामीक्षे त्वन्मार्गे त्वं तिष्ठत्यभिप्रायः। कीदृशं [पन्थानम्] परम्, पूर्वोक्तमार्गद्वयादन्यम्। उतापि च नोऽस्माकं प्रजां मा रीरिषो मा हिंसय। वीरान्भृत्यानपि मा रीरिषः। नन्वहमन्धो बधिरश्च कथं प्रार्थयमानं त्वामवलोकये कथं वा त्वत्प्रार्थनां शृणोमीत्यत आह - चक्षुष्मते शृण्वते श्रोत्रवते ते तुभ्यं ब्रवीमीत्यतो मामवलोकय मत्प्रार्थनां सफलय चेति भावः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये षट्चत्वारिंशोऽनुवाकः॥४६॥
________________________

### ४७ 
अथ सप्तचत्वारिंशोऽनुवाकः।
________________________

वातं प्रा॒णं मन॑सा॒ऽन्वार॑भामहे प्र॒जाप॑तिं॒ यो
भुव॑नस्य गो॒पाः। स नो॑ मृ॒त्योस्त्रा॑यतां॒
पात्व ꣳह॑सो॒ ज्योग्जी॒वा ज॒राम॑शीमहि॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
सप्तचत्वारिंशोऽनुवाकः॥४७॥
वातमिति। वयं तं प्रजापतिं परमात्मानं मनसाऽन्तरङ्गेणान्वारभामहे। कथंभूतं प्रजापतिम्। प्राणं समस्तपिण्डाण्डस्थप्राणापानादिरूपम्। वातमन्तरिक्षस्थवायुरूपम्। एतेन पिण्डाण्डब्रह्माण्डोभयविधारकत्वं प्रजापतेरुक्तं भवति। तं कम्। यः प्रजापतिर्भुवनस्य ब्रह्माण्डस्य गोपा रक्षकः [स] प्रजापतिर्नोऽस्मान्मृत्योः सकाशात्त्रायताम्। अंहसः पापाच्च पातु। किंच ज्योग्जीवाश्विरंजीवनाः सन्तो वयं [जरां] वार्धकावस्थामशीमहि प्राप्नुमः। पूर्णषुरुषायुषा भवेमेत्यर्थः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये सप्तचत्वारिंशोऽनुवाकः॥४७॥
________________________
+अयं मन्त्रस्तैत्तिरीयारण्यके षष्टप्रपाठके सप्तमानुवाके वर्तते, तत्र सायणभाष्ये पूर्वार्धव्याख्यानमन्यथाऽस्ति तद्यथा - "हे मृत्यो देवयानादितरो यः पन्थास्ते स्वस्तव स्वभूतस्तं परं पन्थांदेवयानादितरं तं मार्गमनुपरेहि। अऩुक्रमेण प्राप्नुहि।" इति * देवयानादित्यस्योपलक्षणत्वाभिप्रायेणेदम्।
________________________
१ घ. ६४।

[[866]]

परिशिष्टत्वेन संगृहीतः- [अनु॰ ४८-४९]

### ४८ 
अथाष्टचत्वारिंशोऽनुवाकः।
________________________
अ॒मु॒त्र॒भूया॒दध॒ यद्य॒मस्य॒ बृह॑स्पते अ॒भिश॑स्तेरमु॑ञ्चः।
प्रत्यौ॑हताम॒श्विना॑ मृ॒त्यम॑स्माद्दे॒वाना॑मग्ने भि॒षजा॒ शची॑भिः॥

इति कृष्णयजुर्वेदीयतैत्तिरीयारण्यकदशमप्रपाठके नारायणोप-
निषद्यष्टचत्वारिंशोऽनुवाकः॥४८॥

अमुत्रभूयादिति। बृहतां वेदवाचां पतिः पालको बृहस्पतिस्तत्संबुद्धौ हे बृहस्पते परमात्मन्यमस्य संबन्धि यद्भयं तस्मान्माममुञ्चो मोचय। अभिशस्तेरपयशसोऽपि माममुञ्चः। एतद्द्वयान्मोचयित्वाऽथानन्तरम्। अमुत्रभूयात्। व्यत्ययः। अमुत्रभवेन परलोकभवेन सुखेन मां संयोजयेति शेषः। किंचाश्विनाऽश्विनौ देववैद्यावस्मान्मत्तः सकाशान्मृत्युं प्रत्यौहतां दूरी कुर्वाताम्। हेऽग्ने देवानां संबन्धिना भिषजा वैद्यभूतने त्वयाऽहं रक्षणीयोऽस्मीति शेषः। शचीभिरिन्द्रपत्नीभिः संयोजयेत्यपि शेषः। हविर्नयनद्वारा देवताक्षुन्निवारकत्वादग्नेर्भिषक्त्वं द्रष्टव्यम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्येऽष्टचत्वारिंशोऽनुवाकः॥४८॥
________________________

### ४९ 
अथैकोनपञ्चाशोऽनुवाकः।
________________________

हरि॒ ꣳ हर॑न्त॒मनु॑यन्ति दे॒वा विश्व॒स्येशा॑नं वृष॒भं म॑ती॒नाम्।
ब्रह्म॒ सरू॑प॒मनु॑ मे॒दमागा॒दय॑नं॒ मा विव॑धी॒र्विक्र॑मस्व॥

इति कृष्णयजुर्वेदीयतैत्तिरीयारण्यकदशमप्रपाठके नारायणोप-
निषद्येकोनपञ्चाशोऽनुवाकः॥४९॥
हरिमिति। हे परमात्मंस्त्वां सर्वे देवा अनुयन्ति भृत्यभावेनानुसरन्ति। त्वां कथंभूतम्। हरिं विष्णुरूपम्। तथा भक्तानां पापं हरन्तम्। विश्वस्य जगत ईशानम्। मतीनां सर्वप्राणिबुद्धीनां बृषभं श्रेष्ठत्वेन नियन्तारं पुण्यापुण्ययोः सर्वप्राणिबुद्धिप्रेरकमिति यावत्। तदुक्तम् - "धियो यो नः प्रचोदयात्" इति। किंच त(त्व)दनुग्रहाद्ब्रह्म वेदचतुष्टयं मा मामन्वागादन्वागच्छतु। कथंभूतं ब्रह्म, समान्यपशब्दादिवैषम्यरहितानि रूपाणि प्रकृतिप्रत्ययादीनि यस्य तत्सरूपम्। पुनः कथंभूतम्।
________________________
१ घ. ६५। २ घ. ६६

[[867]]

[अनु॰५०-५१] सभाष्यो दशमप्रपाठकः।

इदं सर्वैस्त्रैवर्णिकैः प्रत्यक्षत्वेनाधीयमानम्। किंचायनमस्माभिः संपादितं मोक्षमार्गं मा विवधीर्मा हिंसय। किंच दातुं विक्रमस्व पराक्रमं कुरु, दातुमुद्यमं कुर्वित्यर्थः॥

इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्य एकोनपञ्चाशोऽनुवाकः॥४९॥
________________________

### ५० 
अथ पञ्चाषोऽनुवाकः।
________________________

शल्कै॑र॒ग्निमि॑न्धा॒न उ॒भौ लो॒कौ स॑नेम॒हम्।
उ॒भयो॑र्लो॒कयो॑र्ऋ॒द्ध्वाऽति॑ मृ॒त्युं त॑राम्य॒हम्॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि पञ्चाशत्तमोऽनुवाकः॥५०॥
शल्कैरिति। हे भगवञ्शल्कैः सप्निद्रूपैः शुष्ककाष्ठैरग्निमाहवनीयादिकमिन्धानो दीपयन्नहमुभौ लोकाविहपरलक्षणौ सनें प्राप्नुयां त्वदनुग्रहात्। एतेन लोकद्वयं सत्कर्मणा फलतीत्युक्तं भवति। अत एवोभयोर्लोकयोर्व्यत्ययेनोभौ लोकावृद्ध्वा लब्ध्वा मृत्युमहमतितराम्यमृतो भवामि। यावदायुरैहिकान्भोगान्भुक्त्वाऽन्ते देवो भवामीत्यभिप्रायः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधैययुक्तायां
याज्ञिक्यामुपनिषदि भाष्ये पञ्चाशोऽनुवाकः॥५०॥
________________________

### ५१ 
अथैकपञ्चाशोऽनुवाकः।
________________________
मा छि॑दो मृत्यो॒ मा व॑धी॒र्मा मे॒ बलं विवृ॑हो॒ मा प्रमो॑षीः।
प्र॒जां मा मे॑ रीरिष॒ आयु॑रुग्र नृ॒चक्ष॑सं त्वा ह॒विषा॑ विधेम॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कपञ्चाशोऽनुवाकः॥५१॥
मेति। हे मृत्यो हे उग्र क्रूर त्वमस्म*त्संबुद्धिं मा छिदो मा विच्छेदय। अस्मत्सत्कर्मानुष्ठानं मा वधीर्मा हिंसय। मे मम शारीरं बलं मा विवृहो मा पीडय। अस्मदीयपरलोकसाधनं मा प्रमोषीर्मा चोरव। मे प्रजामायुश्च मा
________________________
* सम्यग्बुद्धिं सम्यग्बोधमिति यावत्।
________________________
१ घ. ६७। २ घ. ६८।

[[868]]

परिशिष्टत्वेन संगृहीतः - [अनु॰५२-५३]

रीरिषो मा हिंसय। तदर्थ त्वा त्वां हविषा हिवष्प्रदानैर्विधेम परिचरेम। त्वा कथंभूतम्। नृन्प्राणिनश्चष्टे पुण्यपापरीक्षायै पश्यतीति नृचक्षास्तं नृचक्षसम्॥

इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्य एकपञ्चाशोऽनुवाकः॥५१॥
________________________

### ५२ 
अथ द्विपञ्चाशोऽनुवाकः।
________________________

मा नो॑ म॒हान्त॑मु॒त मा नो॑ अर्भ॒कं मा न॒ उक्ष॑न्तमु॒त मा न॑ उक्षि॒तम्।
मा नो॑ बधीः पि॒तरं॒ मोत मा॒तरं प्रि॒या मा न॑स्त॒नुवो॑ रुद्र रीरिषः॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
द्विपञ्चाशोऽनुवाकः॥५२॥
मा न इति। हे रुद्र दुष्टरोदनकर्तर्नोऽस्माकं* महान्तं गुरुप्रभृतिपूज्यवर्गं मा वधीर्मा हिंसीः। "वध बन्धनहिंसयोः" अस्माल्लुङ्। अपि चार्भकं स्तनंधयम्। उक्षन्तम्। "उक्ष सेचने" अस्माच्छता सेचेनपटीयसं तरुणम्। उक्षितं योनिष्वासिक्तं गर्भस्थं पिण्डं पितरं मातरं [च] मा वधीः। उतशब्दा अपिपर्याया उक्तानुक्तसमुच्चयद्योतिनः। किंच हे वृषभवाहन प्रिया अभिलषिता नस्तन्वस्तनूर्मा रीरिषः। "रिष हिंसायाम्" अस्माल्लुङि मध्यमपुरषैकवचनम्। सर्वानस्मानस्मदीयांश्च सुखयेति भावः॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये द्विपञ्चाशोऽनुवाकः॥५२॥
________________________

### ५३ 
अथ त्रिपंञ्चाशोऽनुवाकः।
________________________
मा न॑स्तो॒के तन॑ये॒ मा न॒ आयु॑षि प्ना नो॒ गोषु॒ मा नो॒ अश्वे॑षु रीरिषः।
वी॒रान्मा नो॑ रुद्र भामि॒तो व॑धीर्हविष्म॑न्तो नम॑सा विधेम ते॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
त्रिपञ्चाशोऽनुवाकः॥५३॥
मा न इति। हे महारुद्र तोकमर्थकं तनयं तरुणं पुत्रमायुर्जीवनं गा अश्वानेतदुपलक्षितमस्मदीयं सर्वस्व मा रीरिषः। "रिष हिंसायाम्"। मा +हिंसीः। त्वं
________________________
* अन्तर्भावितण्यर्थोऽत्र करोतिः। णिजन्तमेव वा पाठ्यम्। +एतदग्रे "किंच वीरानस्मद्धितकारिणो वीर्यवतः पुरुषान्मा वधीर्मा हिंसीः।" इति ग्रन्थोऽपेक्षित इति ज्ञेयम्।
________________________
१ घ. ६९। २ घ. ७०।

[[869]]

[अनु॰५४] सभाष्यो दशमप्रपाठकः।

कथंभूतः सन्। भामितोऽस्मदपराधैः कारितक्रोधः। त(त्व)दर्थं हविष्मन्तो यथाविधिनिष्पादितहविर्युक्तजुहूहस्ता वयं नमसा प्रणामेन ते तवेज्यां विधेम कुर्याम॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये त्रिपञ्चाशोऽनुवाकः॥५३॥
________________________

### ५४ 
अथ चतुष्पञ्चाशोऽनुवाकः।
________________________

प्रजा॑पते॒ न त्वदे॒तान्य॒न्यो विश्वा॑ जा॒तानि॒ परि॒ ता ब॑भूव।
यत्का॑मास्ते जुहु॒मस्तन्नो॑ अस्तु व॒य ꣳ स्याम॑ पत॑यो रयी॒णाम्॥

इति कृष्णयजुर्वेदीयतैत्तिरीयारण्यकदशमप्रपाठके नारायणो पनिषदि
चतुष्यञ्चाशोऽनुवाकः॥५४॥
प्रजापत इति। हे प्रजापते ब्रह्मन्पार्वतीवल्लभ त्वत्त्वत्तो जातान्युत्पन्नानि विश्वा विश्वानि समस्तानि (ता) तानि प्रसिद्धान्येतान्युपलभ्यमानानि सुरनरतिर्यगादिलक्षणानि पञ्च भूतानि चतुर्दश भुवनानि नानाविधब्रह्माण्डपिण्डाण्डानि त्वत्तोऽन्यो यः कश्चिन्न परिबभूव। परिपूर्वो भवतिस्तिरस्कारार्थः। नोपसंजहारेति यावत्। औपलक्षण्येन न संजीवयति [न सृजति च]। अपि तु सृष्टिकाले त्वमेव सृजसि जीवनकाले त्वमेव जीवयसि प्रलये त्वमेव त्वय्येवोपसंहरसि नान्यः कश्चिदित्यभिप्रायः। यस्मादेवं तस्मान्ते निखिलजगदुत्पत्तिस्थितिलयकर्त्रे भगवते तुभ्यं जुहुमः। श्रौतस्मार्तानुष्ठानोपयोगिहविस्त्यागं कुर्मः। अत एव यस्मिन्कामो येषामस्माकं ते वयं यत्कामा ऐहिकामुष्मिकोपभोग्ये यद्वा(त्र) वयं जुहुमस्तद्वाञ्छितं वस्तु नोऽस्मभ्यमस्तु। श्रौतस्मार्तहोमफलत्वेन सिध्यतु। किंच तवापाङ्गलोके पतिता वयं रयीणां विद्याविनयसंपदामिहपरोपभोग्यभोगसंपदां च पतयोऽधिपतयः स्याम। अयमेव मन्त्रो ब्राह्मणभोजनादौ पार्वतीपतिप्रीतिकृदुदकदाने विनियुज्यते। तस्मिन्पक्षे जुहुमो ब्राह्मणमुखाग्नौ मिष्टान्नरूपहव्यत्यागरूपं होमं कुर्म इति व्याख्यायान्यत्सर्वमेतदनुकूलत्वेन व्याख्यायतामिति दिक्॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये चतुष्पञ्चाशोऽनुवाकः॥५४॥
________________________
________________________
१ घ. ७१।

[[870]]

परिशिष्टतेन संगृहीतः- [अनु॰ ५५-५६]

### ५५ 
अथ पञ्चपञ्चाशोऽनुवाकः।
________________________
स्व॒स्ति॒दा वि॒शस्पति॑र्वृत्र॒हा विमृधो॑ व॒शी।
वृषेन्द्रः॑ पु॒र ए॑तु नः स्वस्ति॒दा अ॑भयंक॒रः॥
इति कृष्णयजुर्वेदीयतैत्तिरीयारण्यके दशमप्रपाठके नारायणोपनिषदि
पञ्चपञ्चाशोऽनुवाकः॥५५॥
स्वस्तिदा इति। इतस्ततो गच्छतां नोऽस्माकं पुरः पुरस्तादौपलक्षण्येन प्रागवाक्प्रत्यगुदगूर्ध्वाधोदिक्षु परिपालनायेन्द्र एत्वागच्छतु। सर्वतो दिक्षु वज्रहस्तेन पालिता वयं निर्भयाः स्यामेति भावः। इन्द्रः कीदृक्। स्वस्तिदा भूलोकसुखकृत्। पुनः स्वस्तिदा आमुत्रिकसुखकृत्। विशो नानाविधप्रजायाः पतिः प्रभुः। वृत्रहा स्फीतम् (स्पष्टम्)। विमृधो रक्षोजातिमथनकर्ता। वशी त्रैलोक्यवशीकारवान्। वृषा प्रावृषि वृष्ट्युदकसेचकः। अभयंकरः स्वाश्रितानाम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये पञ्चपञ्चाशोऽनुवाकः॥५५॥
________________________

### ५६ 
अथ षट्पञ्चाशोऽनुवाकः।
________________________
त्र्य॑म्बकं यजामहे सुग॒न्धिं पु॑ष्टि॒वर्ध॑नम्।
उ॒र्वा॒रु॒कमि॑व॒ बन्ध॑नान्मृ॒त्योर्मु॑क्षीय॒ माऽमृता॑त्॥
इति कृष्णयजुर्वेदीयतैत्तिरीयारण्यक दशमप्रपाठके नारायणोपनिषदि
षट्पञ्चाशोऽनुवाकः॥५६॥

त्र्यम्बकमिति। हे भगवन्पार्वतीपते त्वां यजामहे। त्वां कीदृशम्। त्र्यम्बकं त्रिनेत्रम्। सुगन्धिं यथा केतक्यादिसौगन्ध्यं दूरादाघ्रायते तथा तदीयदिव्यदेहसौरभ्यं सोऽयं सुगन्धिः। सुपूर्वकत्वाद्गन्धशब्दस्ये*कारः। पुनः कीदृशम्। पुष्टिवर्धनं पुष्टिं लौकिकवैदिकपुष्टिं वर्धयतीति तथोक्तम्। हे भगवंस्त्वां संध्यावर्ध(न्द)नादिसत्कर्मभिर्यजि+त्वा यथोर्वरुकं कर्कट्यादेः फलं पक्कं सद्बन्धनाट्वृन्तादनायासेन मुच्यते तथा वयं मृत्योः सकाशान्मुक्षीय मुक्षीमहि मुक्ता भवेम। "व्यत्ययो बहुलम्" इति वचनव्यत्ययः। अमृतान्मोक्षान्मा मुक्षोमहि न वियुज्यामहे॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये षट्पञ्चाशोऽनुवाकः॥५६॥
________________________
* गन्धस्येदुत्पूतिसुसुरभिभ्य इति सूत्रेणोते भावः। + इष्टेति पाठ्यमा।
________________________
१ घ. ७२। २ घ. ७३

[[871]]

[अनु ॰५७-५८] सभाष्यो दशमप्रपाठकः।

### ५७ 
अथ सप्तपञ्चाशोऽनुवाकः।
________________________
ये ते॑ स॒हस्र॑म॒युतं॒ पाशा॒ मृत्यो॒ मर्त्याय॒ हन्त॑वे।
तान्य॒ज्ञस्य॑ मा॒यया॒ सर्वा॒नव॑यजामहे॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
सप्तपञ्चाशोऽनुवाकः॥५७॥
य इति। हे मृत्यो मर्त्याय व्यत्ययेन [मर्त्यं]प्राणिमात्रं हन्तवे हन्तुं सहस्रमयुतमेतत्संख्याका ये ते तव पाशाः सन्ति तान्सर्वान्पाशानवयजामहे निवारयामः। अत्रोपसर्गयोगेण यजतेर्भिन्नार्थतोच्यते। केन साधनेन। यज्ञस्य सत्कर्मानुष्ठानस्य मायया मिषेण च्छद्मना। पुत्रजन्मच्छद्मना पैतृकमृणमद्या-(पा)करोतीत्यादिवदयं प्रयोगो द्रष्टव्यः। यद्वा यज्ञस्य सत्कर्मानुष्ठानस्य मायया शक्त्या बलेन। मायाशब्दः शक्तिपर्यायः॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये सप्तपञ्चाशोऽनुवाकः॥५७॥
________________________

### ५८ 
अथाष्टपञ्चाशोऽनुवाकः।
________________________

मृ॒त्यवे॒ स्वाहा॑ मृ॒त्यवे॒ स्वाहा॑॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्य-
ष्टपञ्चाशोऽनुवाकः॥५८॥
मृत्यव इति। अथेदानीं पापमात्रनिवर्हणार्था होममन्त्रा उच्यन्ते तादृग्लिङ्गप्रतीतेः। यो नानाविधापातक[वा]न्पापनिवर्हणकामवांश्च तेन स्वगृह्योक्तविधिना पञ्चभू[त]संस्काराद्याज्यसंस्कारान्तं कर्म कृत्वैतैर्वक्ष्यमाणमन्त्रैः प्रधानाहुतयः कर्तव्याः। स्विष्टकृदाद्यन्यत्समानम्। मन्त्रस्यायमर्थः। येन म्रियन्ते प्राणिनः स मृत्युस्तस्मै [मृत्यवे] स्वाहा सकृत्गृहीतमिदमाज्यं सुहुतमस्तु। आहुतिद्वयद्योतनार्था मन्त्रावृत्तिः। इदमाहुतिद्वयं मृत्युदेवत्यम्॥
इति कृष्णयजुर्वेदीयतैत्तिरीयारण्यकदशमप्रपाठके नारायापरनामधेययुक्तायां
याज्ञिक्यामुपनिषदि भाष्येऽष्टपञ्चाशोऽनुवाकः॥५८॥
________________________
________________________
१ घ. ७४। २ घ. ७५।

[[872]]

परिशिष्टतेन संगृहीतः- [अनु ॰५९]

### ५९ 
अथैकोनषष्टितमोऽनुवाकः।
________________________
दै॒वकृ॑त॒स्यैनसोऽव॒यज॑नमसि॒ स्वाहा॑। म॒नु॒ष्य॑कृत-
स्यैन॑सोऽव॒यज॑नमसि॒ स्वाहा॑। पि॒तृकृ॑त॒स्यैन॑-
सोऽव॒यज॑नमसि॒ स्वाहा॑। आ॒त्मकृ॑त॒स्यैन॑सोऽव॒-
यज॑नमसि॒ स्वाहा॑। अ॒न्यकृ॑त॒स्यैन॑सोऽव॒यज॑नमसि॒
स्वाहा॑। अ॒स्मत्कृ॑त॒स्यैन॑सोऽव॒यज॑नमसि॒ स्वाहा॑।
यद्दि॒वा च॒ नक्तं॒ चैन॑श्चकृ॒म तस्या॑व॒यज॑नमसि॒
स्वाहा॑। यत्स्व॒पन्त॑श्च॒ जाग्र॑त॒श्चेन॑कृ॒म तस्या॑व॒य-
ज
॑नमसि॒ स्वाहा॑। यत्सु॒षुप्त॑श्च॒ जाग्र॑त॒श्चैन॑श्चकृ॒म
तस्या॑व॒यज॑नमसि॒ स्वाहा॑। यद्वि॒द्वा ꣳ स॒श्चावि॑-
द्वा ꣳस॒श्चैन॑श्चकृ॒म तस्या॑व॒यज॑नमसि॒ स्वाहा॑।
एनस एनसोऽवयजनम॑सि॒ स्वा॒हा॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कोनषष्टितमोऽनुवाकः॥५९॥

देवकृतस्येति। देवकृतस्यैनस इत्यादिषु यद्वो देवा इत्यतः प्राक्तनेष्वकादशसु मन्त्रेषु हविर्ग्रहीतृदेवताया अप्रतीतेरग्निर्देवतात्वेनाङ्गीकर्तव्यः, सर्वदेवताप्रधानत्वादग्नेः। तत्र क्रमेण षड्विधुरवैश्वदेवेऽपि विनियुक्ताः। तथा चायमर्थः। हे आज्य त्वमेनसः पापस्यावयजनं निवारकमसि। अवपूर्वो यज्ञतिर्निवारणार्थः सर्वत्र। तदर्थमिदमाज्यमग्नेय स्वाहा सुहुतमस्तु। यद्वा हेऽग्ने त्वमेनसोऽवयजनं निवारको-ऽसि। लिङ्गव्यत्ययः। तदर्थमिदमाज्यं तुभ्यं स्वाहा सुहुतमस्तु। एवमुत्तरत्रापि वाक्यार्थः। एनसः कथंभूतस्य। देवाय कृतं देवकृतं तस्य देवकृतस्य। दैवेषु कर्मस्वङ्गवैकल्यादिरूपस्येत्यर्थः। देवैर्द्योतनशीलैरस्मादिन्द्रियैः कृतस्येति वा। मनुष्यार्थं कृतं मनुष्यकृतं तस्य धिक्कारान्नप्रदानाद्यभावरूपस्य। पितृकृतस्य पैतृकेषु कर्मस्वङ्गवैकल्यादिरूपस्य। आत्मकृतस्य स्वयंकृतस्यागम्य(म्या)गमनादेः। अन्यकृत-स्यास्मद्भार्यादिकृतस्य। आत्मत्कृतस्यास्मज्ज्ञातिवर्गकृतस्य। किंच दिवा नक्तं रात्रिंदिवं यदेनश्चकृम कृतवन्तस्तस्य। स्वपन्तः स्वप्नावस्थामनुभवन्तो जाग्रतो जागरूकाश्च यदेनो नानाविधं पापं चकृम तस्य। सुषुप्तो व्यत्ययेन सुषुप्ताः सुषुप्त्यवस्थामनुभवन्तः सन्तो यदेनश्चकृम
________________________
१ घ. ७६।

[[873]]

[अनु ॰ ६०] सभाष्यो दशमप्रपाठकः।
तस्य। जाग्रदवस्थायां पापबाहुल्यस्य संभावितत्वान्मन्त्रद्वये जाग्रच्छब्दप्रयोगः। सुषुप्त्यवस्थायामपि किंचित्सूक्ष्मतरं पापं द्रष्टव्यम्। विद्वांसोऽविद्वांसश्च वयं यदेनश्चकृम तस्य। ज्ञानाज्ञानपूर्वकृतस्येत्यर्थः। एनस उपपातकादेरष्यधिकं यदेनो महापातकादि तस्य। यद्वा - एनसो विनो लोपश्छान्दसः। एनस्विनः पुरुषात्सकाशाद्यदेनो जातं तस्य। "तत्संसर्गी तु पञ्चमः" इतिशास्त्रसिद्धस्य महापापस्येत्यर्थः॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्य एकोनषष्टितमोऽनुवाकः॥५९॥
________________________

### ६० 
अथ षष्टितमोऽनुवाकः।
________________________

यद्वो॑ देवाश्चकृ॒म जि॒ह्वया॑ गु॒रुमन॑सो वा॒ प्रयु॑ती
देव॒हेड॑नम्। अरा॑ वा॒यो नो॑ अ॒भि दु॑च्छुना॒-
यते॒ तस्मि॒न्तदेनो॑ वसवो॒ निधे॑तन॒ स्वाहा॑॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि षष्टितमोऽनुवाकः॥६०॥
यदिति। [वसवो वासयितारो] गुरु गम्भीरं मनो येषां ते गुरुमनसो हे गुरुमनसः सर्वेदेवा वो युष्मानुद्दिश्य यद्देवहेडनं देवविडम्बनमयमधिकोऽयं न्यून इत्यादि देवगर्हणं जिह्वया वाचा वयं चकृम तदेनो यूयं तस्मिन्पूर्वोक्ते गम्भीरे युष्मदीयमनसि निधेतन। स्वार्थे तनप्। स्थापयत, न तु वाचोद्धाट्यत। अस्मदपराधं सहध्वमिति यावत्। देवहेडनं कीदृशम्। प्रयुतसंख्याऽस्यास्तीति प्रयुति। दीर्घश्छान्दसः। असंख्याकमित्यर्थः। वाशब्दो निश्चये। अगुरुमनस इति वयमित्यस्य विशेषणं वा। गुरुषु जगत्पूज्येषु देवेषु भक्तियुक्तं मनो येषां ते गुरुमनसः। न गुरमनसोऽगुरुमनसः। एवंविधाः सन्तो वयं यद्देवहेडनं चकृम। अगुरुमनस्कत्वादेव देवहेडनप्रसक्तिः। किंच हे वायो सप्तमरुत्प्रधाना हे मरुत उपवायवो नोऽस्मत्संबन्धि यदेनोऽभिदुच्छुनायतेऽभितो दुष्टशुनवदाचरति किल दुष्टशुनवदपवित्रं तदेनस्तस्मिन्नित्यादि पुनर्योजनीयम्। कथंभूतमेनः। अरा व्यत्ययेनारं मरणनिव(र्व?)र्तकम्। तदर्थमिदमाज्यं लिङ्गोक्तदेवताभ्यः स्वाहा सुहुतमस्तु॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये षष्टितमोऽनुवाकः॥६०॥
________________________

१ घ. ७७॥

[[874]]

परिशिष्टत्वेन संगृहीतः- [अनु ॰ ६१-६२]

### ६१ 
अथैकषष्टितमोऽनुवाकः।
________________________
कामोऽकार्षी॑न्नमो॒ नमः। कामोऽकार्षीत्कामः करोति
नाहं करोमि कामः कर्ता नाहं कर्ता कामः कार॒यिता
नाहं कार॒यिता एष ते काम कामा॑य स्वा॒हा॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कषष्टितमोऽनुवाकः॥६१॥
काम इति। हे त्रयस्त्रिंशत्कोटिदेवता युष्मभ्यं नमो नमः। पूर्वोक्तानि पापानि कामो मकरध्वजोऽकार्षीच्चकार। कामोऽकार्षीदिति पुनरुक्तिः(क्तेः) स्वकर्तृ[त्व]निवृत्तिः। काम एव करोति नाहं करोमि। काम एव कर्ता नाहं कर्ता। अत्र हेतुरुच्यते। काम एव सर्वाणि जगानि (जगन्ति) वशीकृत्य कारयिता भवति नाहं कारयिताऽस्वतन्त्रत्वान्मनुष्याणाम्। हे काम तत्पापनिवृत्त्यर्थं ते तुभ्यमेष आज्यभागः स्वाहा सुहुतोऽस्तु। कथंभूताय तुभ्यं कामाय कमनीयविग्रहाय॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्य एकषष्टितमोऽनुवाकः॥६१॥
________________________

### ६२ 
अथ द्विषष्टितमोऽनुवाकः।
________________________
मन्युरकार्षीन्नमो॒ नमः। मन्युरकार्षीन्मन्युः करोति
नाहं करोमि मन्युः कर्ता नाहं कर्ता मन्युः॑ कार॒-
यिता नाहं॑ कार॒यिता एष ते मन्यो मन्य॑वे स्वा॒हा॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
द्विषष्टितमोऽनुवाकः॥६२॥
मन्युरिति। मन्युः कोपाभिमानी देव। मन्यवे क्रोधरूपाय। अन्यत्पूर्ववत्। अत्र मीमांसा - कारयितुरेव पापं न कर्तुरनिच्छतः। *यदि स्वयमपीच्छत्यन्योऽपि कारयति तर्ह्युभयोरपि पापलेपः। यथा कश्चिद्यवनोऽनिच्छन्तमपि कंचित्पापमकारयत्। ननु बलात्कारितपापस्यापि धर्मशास्त्रेषु प्रायश्चित्तं श्रूयत इति चेन्न। स्वयंकृतप्रायश्चित्तमपेक्ष्य(?) बलात्कारितपापस्य(स्या)+ त्यल्पत्वात्। किंचाऽऽभ्यां मन्त्राभ्यां पुरुषो हस्त-
________________________
* अस्या अग्निमायाश्च फक्किकाया व्यत्यासेन पाठो युक्तः। +प्रायश्चितस्येत्यनुषङ्गः।
________________________
१ घ. ७८। २ घ. ७९।

[[875]]

[अनु॰ ६३] सभाष्यो दशमप्रपाठकः।

मुद्धृत्य रोदिति काममन्यू बलात्पापं मां कारयतोऽनिच्छन्तमपि किं करोमि क्व गच्छामि कस्ताभ्यां त्रायते मामिति। तस्माद्रोदनपश्चातापादिवशादेवमवगम्यते कारयितुरेव पापं न कर्तुरिति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये द्विषष्टितमोऽनुवाकः॥६२॥
________________________

### ६३ 
अथ त्रिषष्टितमोऽनुवाकः।
________________________
अतः परं सर्वपापनिबर्हणार्थाः सर्वोत्कृष्टचतुर्थाश्रमकरणाङ्गभूते विरा(र?)जाख्यहोमे कर्मणि विनियुक्ता मन्त्राः पठ्यन्ते तादृग्लिङ्गप्रतिभानात्। सर्वपापनिबर्हणद्वारा संन्यासं करिष्यमाणो यथा शास्त्रेक्ताधिकारी स्वगृह्योक्तविधिना पञ्चभूतसंस्काराद्याज्यासंस्कारान्तं कर्म कृत्वैतैर्वक्ष्यमाणमन्त्रैः प्रधानाहुतीः कुर्यात्। स्विष्टकृदाद्यन्यत्समानम्। सर्वत्र हविर्ग्राहिणी देवता तु परमात्मैव। [तत्र प्रथमो मन्त्रः-]
तिलाञ्जुहोमि सरसा ꣳ सपिष्टान्गन्धार मम चित्ते रम॑न्तु स्वा॒हा, इति।
मन्त्राणाम(न्त्रस्या)यमर्थः। गन्ध उत्तमदेहसौरभ्यमस्यास्तीति गन्धारस्तत्संबुद्धौ हे गन्धार परमात्मंस्त्वदर्थं तिलाञ्जुहोमि। कथंभूतान्सरसान्न तु शुष्कान्सपिष्टान्सक्त्वादिपिष्टान्तरलेशसहितान्। किंच तद्धोमफलत्वेन त्वदीयाः परमपावना गुणा मम चित्ते रमन्तु रमन्ताम्। स्वाहेदं प्रकृतं हविस्त्वामुद्दिश्य सुहुतमस्तु। एवमेव स्वाहाशब्दार्थ उत्तरत्रापि।
गावो हिरण्यं धनमन्नपान ꣳ सर्वेषा ꣳ श्रि॑यै स्वा॒हा।
गाव इति। हे परमात्मंस्त्वत्प्रसादाद्गावो हिरण्यं धनमन्नपानमेतानि मम सिध्यन्तु। किंच सर्वेषां भोग्यपदार्थानां प्राप्तिरस्तु। किंच श्रियै गजान्तलक्ष्मीसिद्ध्यर्थं हविरिंद तुभ्यं स्वाहा।
श्रियं च लक्ष्मिं च पुष्टिं च कीर्तिं॑ चाऽऽनृ॒ण्यताम्।
ब्रह्मण्यं ब॑हुपु॒त्रताम्। श्रद्धामेधे प्रजाः संददा॑तु स्वा॒हा॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
षट्त्रिंशोऽनुवाकः॥६३॥
श्रियमिति। श्रियं राज्यलक्ष्मीं *लक्ष्मीं मोक्षलक्ष्मीं पुष्टिं शरीरदेः कीर्ति त्रैलो-
________________________
* मूले छान्दसो हृस्व इति सूचयितुं पुष्टिं शरीरादेः कीर्ति निर्देशः।
________________________
१ ङ. भूस। २ घ. ८०।

[[876]]

परिशिष्टत्वेन संगृहीतः- [अनु॰ ६४]

क्यविदितकल्याणगुणवत्त्वमानृण्यतां देवर्षिपितृऋणत्रयनिर्मुक्तत्वं ब्रह्मण्यं सर्वब्राह्मणोत्तमत्वं बहुपुत्रतां श्रद्धामेधे गुरुवेदान्तवाक्यविश्वासवेदशास्त्रार्थग्रहणधारणपटुत्वे प्रजा दुरित्राद्या भगवान्परमात्मा मह्मं सम्यग्ददातु॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये त्रिपष्टि*तमोऽनुवाकः॥६३॥
________________________

### ६४ 
अथ चतुःषष्टितमोऽनुवाकः।
________________________

तिलाः कृष्णास्ति॑लाः श्वेतास्तिलाः सौम्या व॑शानुगाः।
तिलाः पुनन्तु॑ मे पा॒पं॒ यत्किंचिद्दुरितं म॑यि स्वा॒हा।
तिला इति। हे परमात्मंस्त्वदाज्ञया मम यस्किंचिद्दुरितं तत्पापं दूरीकृत्य मे मां तिलाः पुनन्तु। तदर्थमिदं हविस्तुभ्यं स्वाहा। तिलाः कथंभूताः। केचित्कृष्णाः केचिच्छ्वेता उभयविधाः सर्वेऽपि सौम्या रोगाद्युपद्रवाप्रदाः। वशानुगा अस्मद्वशवर्तिनः। स्वधर्मोपार्जितं द्रव्यं दत्त्वा विक्रीयाऽऽनीता न त्वनुशासनचौर्यादिनाऽऽनीता इत्यर्थः। अचेतनानां तिलानां पापनाशनसामर्थ्यं त्वदाज्ञयेति भावः+।

चोर॒स्यान्नं न॑वश्रा॒द्धं॒ ब्रह्महा गु॑रुत॒ल्पगः।
गोस्तेय ꣳ सु॑रापा॒नं॒ भ्रूणहत्या तिला शान्ति ꣳ शमय॑न्तु स्वा॒हा।
चोरस्येति। हे परमात्मंस्त्वदाज्ञया तिला* एतन्मन्त्रोक्तानां पापानां शान्तिं विनाशं शमयन्तु कुर्वन्तु। तदर्थमिदं हविस्तुभ्यं स्वाहा। नवश्राद्धमेकोद्दिष्टाद्यन्नभोजनम्। भ्रूणो गर्भः शिशुर्वीरो वा। स्पष्टमन्यत्+।
श्रीश्च लक्ष्मीश्च पुष्टीश्च कीर्तिं॑ चाऽऽनृ॒ण्यताम्। ब्रह्मण्यं ब॑हु-
पु॒त्रताम्। श्रद्धामेधे प्रज्ञा तु जातवेदः संददा॑तु स्वा॒हा॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
चतुःषष्टितमोऽनुवाकः॥६४॥
श्रीश्चेति। हे जातवेदः सर्ववेदस्य धनस्य वोत्पादक (?) हे परमात्मंस्तत्सर्वं
________________________
* छ. पुस्तकेऽत्र (६४) तमानुवाकसमाप्तिर्दृश्यते। +एतदग्रे छ. पुस्तके (६५) तमानुवाकसमा-प्तिर्दृश्यते। सा चानुवाकपरिगणनविरुद्दा। *छान्दसत्वाद्विसर्गलोपो मूले। + एतदग्रे छ. पुस्तके (६६) तमानुवाकसमाप्तिर्दृश्यते। साऽनुवाकपरिगणनविरुद्धा।
________________________
१ घ. ८१।

[[877]]

[अनु ॰ ६५] सभाष्यो दशमप्रपाठकः।

भवान्मह्यं सम्यग्ददातु। किं तत्। श्रीश्चेत्यादि, पदार्था व्याख्याताः। प्रज्ञा कुशाग्रबुद्धित्वम्। तुरेवार्थे। चाः समुच्चये॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये चतुःषष्टितमोऽनुवाकः॥६४*॥
________________________

### ६५ 
अथ पञ्चषष्टितमोऽनुवाकः।
________________________
प्राणापानव्यानोदानसमाना मे॑ शुध्य॒न्तां॒
ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑।
प्राणापानव्यानोदानसमाना इति। प्राणादयः पञ्च वायवः प्रसिद्धास्ते सर्वेऽप्यनेनाऽऽज्यहोमेन शुद्धा भवन्तु। य(त)तोऽहं विपाप्मा प्रतिबन्धकपातकरहितो विरजाः पापकारणीभूतरजोगुणेनापि रहितः सन्यज्ज्योतिर्जगत्कारणं परब्रह्म तद्वस्तु भूयासम्। तदर्थमिदामाज्यं [स्वाहा] सुहुतमस्तु+।
वाङ्ममनश्चक्षुः श्रोत्रजिह्वाघ्राणरेतो बुद्ध्याकूतिः संकल्पा मे॑
शुध्य॒न्तां॒ ज्योति॑र॒हं वि॒रजा॑ विपाप्मा भू॑यास॒ ꣳ स्वाहा॑।
वागिति। वागादीनीन्द्रियाणि। रेतो गुह्येन्द्रियम्। मनःशब्दवाच्यस्यैवान्तःकरणस्य निश्चयात्मिका वृत्तिर्बुद्धिः। अनिश्चयरूपा वृत्तिराकूतिः। इदं समीचीनमितिकल्पनारूपा वृत्ति संकल्पः। अन्यत्पूर्ववत् *।
त्वक्चर्ममा ꣳसरुधिरमेदोमज्जास्नायवोऽस्थीनि मे॑
शुध्य॒न्तां॒ ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑।

त्वक्चर्मेत्यादि। अत्र स्थूलशरीरगतानां सप्तधातूनां शुद्धिरुच्यते। एकस्यैव धातोर्बाह्यान्तरभागविवक्षया त्वक्चर्मशब्दौ प्रयुक्तौ। अन्यत्पूर्ववत्+।
शिरःपाणिपादपार्श्वपृष्टोरूदरजङ्घशिश्नोपस्थपायवो मे॑
शुध्य॒न्तां ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑।

शिरःपाणीत्यादि। अत्रापि स्थूलशरीरावयवानां शिरःपाण्यादीनां शुद्धिरुच्यते। लिङ्ग(लिङ्गाण्ड)भेदविवक्षया शिश्नोपस्थशब्दौ द्वौ द्रष्टव्यौ। अन्यत्पूर्ववत्*।
________________________
*इयं चानुवाकपरिगणनानुरोधेनानुवाकसमाप्तिः। छ. पुस्तकानुरोधेन तु (६७) तमानुवाकसमाप्ति। +छ. पुस्तकेऽत्र (६८) तमानुवाकसमाप्तिः। इयं च मूलोक्तानुवाकपरिगणनविरुद्धा। *छ. पुस्तकेऽत्र (६९) तमानुवाकसमाप्तिः। इयं च मूलोक्तानुवाकपरिगणनविरुद्धा। +एतदग्रे छ. पुस्तके (७०) तमानुवाकसमाप्तिर्मूलोक्तानुवाकपरिगणनविरुद्धा। * एतदग्रे छ. पुस्तके (७१) तमानुवाकसमाप्तिः, सा च मूलोक्तानुवाकपरिगणनविरुद्धा।

[[878]]

परिशिष्टत्वेन संगृहीतः- [अनु॰ ६६]

उत्तिष्ठ पुरुष हरित पिङ्गल लोहिताक्षि देहि देहि ददापयिता
मे॑ शुध्य॒न्तां॒ ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑।
इति कृष्णयजुर्वेदीयतैत्तिरीयारण्यकदशमप्रपाठके नारायणोप-
निषदि पञ्चषष्टितमोऽनुवाकः॥६५॥

उत्तिष्ठेति। शुद्धिहेतुत्वेनात्र सर्वकर्मनिष्पादकं वह्निशरीरोपाधिकं [परमात्मानं] प्रार्थयते - पुरुष पुरि [वह्नि]शरीरे शयान हे परमात्मन्नुत्तिष्ठ, औदासीन्यं परित्यज्य मदनुग्रहार्थमुद्युक्तो भव। संबुद्ध्यन्तपुरुषशब्दस्यैव हरितादीनि त्रीणि पदानि विशेषणानि। हे हरित प्रतिबन्धहरणकुशल। हे पिङ्गल पिङ्गलवर्ण। लोहिताक्षि रक्तनयन। देहि देहि पुनः पुनः शुद्धिं मे प्रयच्छ। ददापयिताऽऽचार्यमुखात्त-त्त्वविज्ञानस्यातिशयेन दापयिता भवेति शेषः। तस्य* दापयितुर्ज्ञानस्योत्पत्तये मे मदीयाश्चित्तवृत्तयः शुध्यन्ताम्। ज्योतिरहमित्यादि पूर्ववत्+॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधे-
ययुक्तायां याज्ञिक्यामुपनिषदि भाष्ये पञ्चषष्टितमोऽनुवाकः॥६५॥
________________________

### ६६ 
अथ षट्षष्टितमोऽनुवाकः।
________________________
पृथिव्यापस्तेजो वायुराकाश मे॑ शुध्य॒न्तां॒ ज्योति-
र॒हं वि॒रजा॑ विपा॒प्मा भू॑यास॒ ꣳ स्वाहा॑।
पृथिवीति। शरीरस्योपादानकारणानि पृथिव्यादीनि। पूर्ववदन्यत्*।
शब्दस्पर्शरूपरसगन्धा मे॑ शुध्य॒न्तां॒ ज्योति॑-
र॒हं वि॒रजां विपा॒प्मा भू॑यास॒ ꣳ स्वाहा॑।
शब्दस्पर्शेत्यादि। शरीरोपादानपञ्चमहाभूतेश्वाकाशादिषु वर्तमाना गुणाः शब्दादयः। पूर्ववदन्यत्+।
________________________
*दापयितुः सकाशात्तस्य ज्ञानस्य पूर्वोक्ततत्त्वविज्ञानस्योत्पत्तय इति संबन्धः। + एतदग्रे छ. पुस्तके (७२) तमानुवाकस्माप्तिर्वर्तते। सा च मूलोक्तानुवाकपरिगणनविरुद्धा। * एतदग्रे छ. पुस्तके (७३) तमानुवाकसमाप्तिर्दृश्यते। सा च मूलोक्तानुवाकपरिगणनविरुद्धा। +एतदग्रे छ. पुस्तके (७४) तमानुवाकसमाप्तिर्दृश्यते। सा च मूलोक्तानुवाकपरिगणनविरुद्धा।
________________________
१ घ. ८२।

[[879]]

[अनु॰ ६६] सभाष्यो दशमप्रपाठकः। ८७९

मन इति। मनोवाक्कायानां कर्माणि। अन्यत्पूर्ववत्*।
अव्यक्तभावैर॑हंका॒रै॒र्ज्योति॑र॒हं वि॒रजा॑
विपा॒प्मा भू॑यास॒ ꣳ स्वाहा॑।
अव्यक्तभावैरिति। हे परमात्मंस्त्वत्प्रसादादहंकारैर्व्यर्थगर्वैर्विमुक्तो भूयासम्। कथंभूतैरव्यक्तभावैः। लोकानां निकटेऽप्रकटिताभिप्रायैः। पूर्ववद+न्यत्।
आत्मा मे॑ शुध्य॒न्तां॒ ज्योति॑र॒हं वि॒रजा॑
विपाप्मा भू॑यास॒ ꣳ स्वाहा॑।
आत्मेति। म आत्मा शरीरं शुध्यन्तां शुद्धो भवतु। प्रायःपाठात्सर्वत्र बहुवचनप्रयोगश्छान्दसः।
अन्तरात्मा मे॑ शुध्य॒न्तां॒ ज्योति॑र॒हं
वि॒रजा॑ विपा॒प्मा भू॑यास॒ ꣳ स्वाहा॑।
परमात्मेति। [परमात्मा] निखिलजगत्प्रभुः। अन्यत्पूर्ववत्। ननु परमात्मनो नित्यशुद्धत्वात्कथं तच्छुद्धिः प्रार्थ्यत इति चेन्न। अविद्यादोषवशेन परमात्मनोऽप्रतिमानमशुद्धिरित्युच्यते। स्वात्मत्वेन प्रतिभानं शुद्धिरिति विशेषाङ्गीकारात्+।
क्षु॒धे स्वाहा॑।
क्षुध इति। क्षुदधिष्ठानदेवतायै स्वाहा। एतदादिवक्ष्यमाणपञ्चमन्त्रेषु लिङ्गोक्ता देवता हविर्भुजः।
क्षुत्पि॑पासाय॒ स्वाहा॑।
क्षुत्पिपासायेति। एतदधिष्ठानदेवताभ्यां स्वाहा।
विवि॑ट्ट्यै॒ स्वाहा॑।
________________________
*एतदग्रे छ. पुस्तके (७५) तमानुवाकसमाप्तिर्दृश्यते। सा च मूलोक्तानुवाकपरिगणनविरु-द्धा। + एतदग्रे छ. पुस्तके (७६) तमानुवाकसमाप्तिर्दृश्यते। सा च मूलोक्तानुवाकपरिगणनविरुद्धा। * एतदग्रे छ. पुस्तके (७८) तमानुवाकसमाप्तिर्दृश्यते। सा च मूलोक्तानुवाकपरिगणनविरुद्धा। + एतदग्रे छ. पुस्तके (७९) तमानुवाकसमाप्तिर्दृश्यते, सा च मूलोक्तानुवाकपरिगणनविरुद्धा।

[[880]]

परिशिष्टत्वेन संगृहीतः- [अनु॰ ६६]

विविट्ट्या इति। "विष्ऌ व्याप्तौ" इति धातोरुत्पन्नोऽयं शब्दः। विशेषेण विष्टिर्व्याप्तिर्यस्य ब्रह्मणस्तद्विविट्टिः। छान्दसः षकारस्य टकारः। तादृशं ब्रह्मोद्दिश्य स्वाहा हुतमस्तु।
ऋग्वि॑धानाय॒ स्वाहा॑।
ऋग्विधानायेति। ऋचो विदधाति करोत्युत्पादयतीति ऋग्विधानः परमात्मा तस्मै स्वाहा हुतमस्तु।
क॒षो॑त्काय॒ स्वाहा॑।
कषोत्कायेति। "कष करणे" [इति] धातुः। कष्यते क्रियत इति कषो नामरूपकर्मात्मकः कार्यप्रपञ्चस्तस्मिन्नुत्क उपकर्तुमुत्सुकः कषोत्कः परमेश्वरास्तादृशाय सृष्ट्याद्युन्मुखाय परमेश्वराय स्वाहा।
क्षु॒त्पि॒पा॒साम॑लं ज्येष्ठामलक्ष्मीर्नाशया॒म्यहम्।
अभू॑तिमस॑मृद्धिं॒ च॒ *सर्वान्निर्णुद मे पाप्मा॑न ꣳ स्वा॒हा।

क्षुत्पिपासामलमिति। हे परमात्मन्नहं त्वत्प्रसादात्क्षुत्पिपासारूपं मलं लक्ष्म्या ज्येष्ठामग्रजामलक्ष्मीरलक्ष्मीमभूतिमनैश्वर्यमसमृद्धिं धनधान्यादिसमृद्ध्यभावमेतान्सर्वान्नाशयामि। किंच त्वं मे मदीयं पाप्मानं निर्णुद विनाशय। तदर्थं स्वाहा तुभ्यं सुहुतमस्तु।
अन्नमयप्राणमयमनोमयविज्ञानमयमानन्दमयमात्मा मे॑
शुध्य॒न्तां॒ ज्योति॑र॒हं वि॒रजा॑ विपा॒प्मा भू॑यास॒ ꣳ स्वाहा॑॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधे-
ययुक्तायां याज्ञिक्यामुपनिषदि भाष्ये षट्षष्टितमोऽनुवाकः॥६६॥
________________________
*अत्र घ. पुस्तके सर्वा निर्णुदेत्येव पाठः।
________________________
१ घ. ८३॥

[[881]]

[अनु॰ ६७] सभाष्यो दशमप्रपाठकः।

### ६७ 
अथ सप्तषष्टितमोऽनुवाकः।
________________________
इतः परं वैश्वदेवकर्मणि विनियुक्ताः षड्ढोममन्त्रा व्याख्यायन्ते -
अ॒ग्नये॒ स्वाहा॑। विश्वेभ्यो दे॒वेभ्यः॒ स्वाहा॑। ध्रु॒वाय॑
भू॒माय॒ स्वाहा॑। ध्रु॒व॒क्षित॑ये॒ स्वाहा॑। अ॒च्यु॒त॒-
क्षित॑ये॒ स्वाहा॑। अ॒ग्नये॑ स्विष्ट॒कृते॒ स्वाहा॑, इति।
अग्निविश्वे(श्व)देवध्रुवाः प्रसिद्धाः। ध्रुवा क्षितिरवस्थितिर्यस्य सोऽयं ध्रुवक्षितिः। अच्युतक्षितिरपि तादृशः। एतौ देवविशेषौ। कदाचित्प्रमादालस्यादिना दुरिष्टमपि कर्म स्विष्टं करोतीति स्विष्टकृत्। एतद्विशेषणोऽप्यग्निः प्रसिद्धः। एताभ्यो देवताभ्यः प्रकृतमन्नादि हविः स्वाहा सुहुतमस्तु।
इतः परं बलिहरणकर्मणि विनियुक्ता मन्त्रा व्याख्यायन्ते -
धर्मा॑य॒ स्वाहा॑। अध॑र्माय॒ स्वाहा॑। अ॒द्भ्यः स्वाहा॑।
ओ॒ष॒धि॒व॒न॒स्प॒तिभ्यः॒ स्वाहा॑। र॒क्षो॒दे॒व॒ज॒ने॒भ्यः॒ स्वाहा॑।
गृह्मा॑भ्यः॒ स्वाहा॑। अ॒व॒साने॑भ्यः॒ स्वाहा॑। अ॒व॒सान॑प-
तिभ्यः॒ स्वाहा॑। स॒र्व॒भू॒तेभ्यः॒ स्वाहा॑। कामा॑य॒ स्वाहा॑।
अ॒न्तरि॑क्षाय॒ स्वाहा॑। यदेज॑ति॒ जग॑ति॒ यच्च॒ चेष्ट॑ति॒ नाम्नो॑
भा॒गोऽयं नाम्ने॒ स्वाहा॑। पृ॒थि॒व्यै स्वाहा॑। अ॒न्तरि॑क्षाय॒
स्वाहा॑। दि॒वे स्वाहा॑। सूर्या॑य॒ स्वाहा॑। च॒न्द्रम॑से॒ स्वाहा॑।
नक्ष॑त्रेभ्यः॒ स्वाहा॑। इन्द्रा॑य॒ स्वाहा॑। बृह॒स्पत॑ये॒ स्वाहा॑।
प्र॒जाप॑तये॒ स्वाहा॑। ब्रह्म॑णे॒ स्वाहा॑। स्व॒धा पि॒तृभ्यः॒
स्वाहा॑। नमो॑ रु॒द्रायं पशु॒पत॑ये॒ स्वाहा॑। दे॒वेभ्यः॒ स्वाहा॑।
पि॒तृभ्यः॑ स्व॒धाऽस्तु॑। भू॒तेभ्यो॒ नमः॑। म॒नु॒ष्ये॑भ्यो॒ हन्ता॑।
प्र॒जाप॑तये॒ स्वाहा॑। प॒र॒मे॒ष्ठिने॒ स्वाहा॑, इति।
धर्माधर्मावोषधिवनस्पतिदेवताः प्रसिद्धाः। रक्षांसि [प्रसिद्धानि।] देवजना देवानां भृत्यवर्गाः। रक्षांसि च देवजनाश्च रक्षोदेवजनाः। गृहे विद्यमाना गृह्याः कुलदेवताः। गृहप्रान्तदेशवर्तमाना देवता अवसानशब्देनोच्यन्ते*। सर्वभूतशब्देन पञ्च
________________________
* अवसानपतिशब्दस्य व्याख्यानं स्पष्टत्वादुपेक्षितम्। अवसानपतिशब्देन गृहप्रान्तदेशवर्तमाना देवतास्वामिनो ग्राह्याः।

[[882]]

परिशिष्टत्वेन संगृहीतः- [अनु ॰ ६७]

भूतानि भूतविशेषा वो(षाश्चो)च्यन्ते। कामः प्रसिद्धस्त्रिलोकीव्यामोहको रतिपतिः। अन्तरिक्षशब्देनान्तरिक्षलोकस्थवायुर्लक्ष्यते। द्वितीयान्तरिक्षशब्देन मध्यमलोकाधिष्ठानदेवता कथ्यते। वैदिकशब्दराशिवाचकेन नामशब्देन तद्वेद्यः परमात्मा लक्ष्यते। तथा चायमर्थः। जगति ब्रह्माण्डे यद्वृक्षादिरूपमेजति वाय्वादिनिमित्तेन कम्पते यच्च मनुष्यादि चेष्टति गमनागमनादिचेष्टां करोति। औपलक्षण्येन पर्वतादिकमपि गृह्यते। अयं सर्वोऽपि पदार्थसमूहो नाम्नः परमात्मनो भागो भक्षणीर्योऽशः, प्रलयकाले सर्वस्य जगतस्तेनोपसंदह्रियमाणत्वात्। सिद्धान्ते चैकस्यैव परमात्मनो निखिलजगदुत्पत्तिस्थितिलयकर्तृत्वाङ्गीकारात्। तथाच तस्मै नाम्ने जगत्संहर्त्रे परमात्मने स्वाहा। बलिहरणरूपमिदं हविर्भूमौ दत्तमस्तु। द्यावापृथिव्यौ प्रसिद्धे। सूर्यचन्द्रनक्षत्रेन्द्रबृहस्पतयः प्रसिद्धाः। प्रजापतिब्रह्माणौ विराड्ढिरण्यगर्भौ। अग्निष्वात्तादिभ्यः पितृभ्यः स्वधा, [स्वाहा च](?) इदमन्नं बलिहरणकर्मार्हं दत्तमस्तु। [रुद्राय नमः] स्वाहा चेदमन्नं दत्तमस्तु। कथंभूताय, पशुपतये ब्रह्मादिस्थावरान्ताधिपतये। इन्द्रादिभ्यो देवेभ्यः स्वाहा ।पितृभ्यः स्वधाऽस्तु । भागान्तरद्योतनार्थं मन्त्रान्तरम्। भूतेभ्यो देवविशेषेभ्यो नमः । स्वाहाशब्दोऽप्यनुषञ्जनीयोऽन्नदानसिद्धये। यद्वा नमःशब्द एव भूतानामन्नदानवाचको द्रष्टव्यः। मनुष्येभ्यो हन्ता, इदमन्नं दत्तमस्तु। स्वाहास्वधानमोहन्तकारैश्चतुर्भिर्निपातैर्देवपितृभूतमनुष्याणाम(ष्येभ्योऽ)न्नं दातव्यम्। एतच्छब्दोच्चारणपूर्वकं हि तेषामन्नदाने भूयसी तृप्तिः प्रियोक्तिपूर्वकमिव ब्राह्मणभोजनेन ब्राह्मणानाम्। प्रजापतये स्वाहा। भागान्तरद्योतनार्थं मन्त्रान्तरम्। परमेष्ठी चतुर्मुखो ब्रह्मा।
यथा कू॑पः श॒तधा॑रः स॒हस्र॑धारो अक्षि॑तः।
ए॒वा मे॑ अस्तु धा॒न्य ꣳ स॒हस्र॑धार॒मक्षि॑तम्॥
धन॑धान्यै॒ स्वाहा॑॥

यथेति। यथा येन प्रकारेण कूप उदकाधारविशेषः शतधारः सहस्रधारोऽनेकोदकधारोपेतो बहुधोदकग्रहणेऽप्यक्षितोऽक्षय्यश्च भवति, एवैवं मह्यं परमात्मनः प्रसादाद्धान्यमक्षितमक्षय्यमस्तु। सहस्रधारमनेककुसूलादिपूर्ण(र्णं) प्रस्थादिपरम्परायुक्तं च भूयात्। तदर्थमिदं हविः स्वाहा सुहुतमस्तु। कस्मै। धनानि दधाति पोषयति भक्तानामिति धनधानी काचिद्देवता तस्यै।
ये भू॒ताः प्र॒चर॑न्ति॒ दिवा॒नक्तं॒ बलि॑मि॒च्छन्तो॑
वि॒तुद॑स्य॒ प्रेष्याः॑। तेभ्यो॑ ब॒लिं पु॑ष्टि॒कामो॑
हरामि॒ मयि॒ पुष्टिं॒ पुष्टि॑पतिर्दधातु॒ स्वाहा॑॥

[[883]]

[अनु॰ ६८] सभाष्यो दशमप्रपाठकः।
ओ॒ष॒धि॒व॒न॒स्प॒तिभ्यः॒ * स्वाहा॒ऽन्तरि॑क्षाय॒ स्वाहा॒ नमो॑ रु॒द्रायं
पशु॒पत॑ये॒ स्वाहा॑ वितुद॑स्य॒ प्रेष्या॒ एकं॑ च॥
इति कृष्णयजुर्वेदीयतैत्तिरीयारण्यकदशमप्रंपांठके नारायणोपनिषदि
सप्तषष्टितमोऽनुवाकः॥६७॥
य इति। तेभ्यो बलिं हरामि भूमौ निक्षिपामि। पुष्टिकामः सन्नहम्। अत एव पुष्टिपतिर्धनधान्यादिपोषणाधिपतिर्भगवान्मयि पुष्टिं धनधान्यादिपोषं दधातु स्थापयतु। तदर्थमिदमन्नं स्वाहा भूमौ निक्षिप्तमस्तु। तेभ्यः केभ्यः। ये भूता ग्रहविशेषा बलिमाहारमिच्छन्तः सन्तो दिवानक्तं प्रचरन्ति। भूताः कथंविधाः। प्रेष्याः प्रेषणीया भृत्या इति यावत्। कस्य, विशेषेण तुदति पापिनः प्राणिनः पीडयतीति वितुदः श्मशानवासी भगवान्कालाग्निरुद्रस्तस्य वितुदस्य।
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये सप्तषष्टितमोऽनुवाकः॥६७॥
________________________

### ६८ 
अथाष्टषष्टितमोऽनुवाकः।
________________________

जपमात्रेण पापक्षयार्थोऽयं मन्त्रः-
ओं॑ तत्स॒त्यम्। ओं॑ तद्ब्र॒ह्म। ओं॑ तद्वा॒युः। ओं॑
तदा॒त्मा। ओं॑ तत्सर्वम्। ओं॑ तत्पुरो॒र्नमः।
अन्तश्चरति॑ भूते॒षु॒ गुहायां वि॑श्वमू॒र्तिषु। त्वं यज्ञ-
स्त्वं वषट्कारस्त्वमिन्द्रस्त्व ꣳ रुद्रस्त्वं विष्णुस्त्वं
ब्रह्म त्वं॑ प्रजा॒पतिः। त्वं त॑दाप॒ आपो॒ ज्योती
रसो॒ऽमृतं॒ ब्रह्म॒ भूर्भुवः॒ सुव॒रोम्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्यऽ-
ष्टषष्टितमोऽनुवाकः॥६८॥
तद्वेदान्तवेद्यं वस्तु ब्रह्मातिबृहत्। तदेव वायुः। तदेवाऽऽत्मा जीवोऽपि। तदेव सत्यमवितथम्। किं बहुना, तदेव सर्वं चराचरं जगद्। तदेव पुरोर्विस्तीर्णस्य ब्रह्माण्डस्य कारणं य(णम)तस्तस्मै नमोऽस्तु। किंचैवंविधं यद्ब्रह्म तद्विश्वमूर्तिषु नाना-
________________________
*एतदाद्यों तद्ब्रह्मेत्यस्मात्प्राग्विद्यमानं मूलं ज. पुस्तके नास्ति।
________________________
१ घ. ८४। २ ङ. णादिनिधि। ३ घ. ८५।

[[884]]

परिशिष्टत्वेन संगृहीतः- [अनु॰ ६९]
विधशरीरेषु भूतेषु प्राणिषु गुहायामन्तर्हृदयपुण्डरीकमध्ये चरति वर्तते। एवं परोक्षेण सर्वात्मकत्वमुक्त्वेदानीमपरोक्षेण परमात्मनः सर्वात्मकत्वं दर्शयति। हे भगवंस्त्वं यज्ञो नानाविधक्रतुरूपः। त्वमेव वषट्कारो देवान्नदायकशब्दविशेषः। औपलक्षण्येन त्वमेव स्वाहास्वधाहन्तकारादिः। त्वमेवेन्द्ररुद्रविष्णुब्रह्मरूपः। त्वमेव प्रजापतिर्विराट्। त्वमेव तत्प्रसिद्धं ब्रह्माण्डम्। त्वमेवाऽऽपो नद्यादिगताः। त्वमेवाऽऽपः पारावारगताः। त्वमेव ज्योतिः सूर्यादि। त्वमेव रसो मधुरादिः। त्वमेवामृतं सुधा। त्वमेव ब्रह्म वेदकूटम्। त्वमेव भूर्भुवः सुवस्त्रैलोक्यम्। त्वमेवोंकारः शब्दब्रह्म॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्येऽष्टषष्टितमोऽनुवाकः॥६८॥
________________________

### ६९ 
अथैकोनसप्ततितमोऽनुवाकः।
________________________
अथ प्राणाहुतिमन्त्रान्दर्शयति-
श्र॒द्धायां॑ प्रा॒णे निवि॑ष्टो॒ऽमृतं॑ जुहोमि। श्र॒द्धायां
मपा॒ने निवि॑ष्टो॒ऽमृतं॑ जुहोमि। श्रद्धायां॑ व्या॒ने
निवि॑ष्टो॒ऽमृतं॑ जुहोमि। श्र॒द्धाया॑मुदाने निवि॑ष्टोऽ-
मृतं॑ जुहोमि। श्रद्धाया ꣳ॑ समा॒ने निवि॑ष्टो॒ऽमृतं॑
जुहोमि। ब्रह्मा॑णि म आ॒त्माऽमृ॑त॒त्वाय॑, इति।

वैदिककर्मणि विश्वासातिशयः श्रद्धा, तस्यां सत्यां पञ्चसु शरीरगतवायुभेदेषु मध्ये प्रथमं प्राणनामके वायौ निविष्ट आदरयुक्तोऽहममृतं स्वादुभूतमिदं हविर्जुहोमि प्रक्षिपामि। एवमपानादिषु योज्यम्। एताभिः पञ्चभिराहुतिभिरमृतत्वाय मोक्षाय मे मदीय आत्मा जीवो ब्रह्मणि परमात्मन्येको भवत्विति शेषः।
अथ भोजनादावपां प्राशने मन्त्रमाह -
अ॒मृ॒तो॒प॒स्तर॑णमसि, इति।
हे पीयमान जल त्वममृतं विनाशरहितं प्राणदेवताया [उपस्तरणमसि। यथा शायानस्य पुरुषस्य मञ्चकस्योपरि तूलपटादिकमुपस्तीर्यते तद्वत्प्राणदेवताया] इदमुपस्तरणम्। तथा च वाजसनेयिनः प्राणविद्यायां प्राणदेवताया जलवस्त्रत्वमामनन्ति- "तस्मादशिष्यन्नाचामेदशित्वाऽऽचामेदेतदेव तदन्नमनग्नं कुरुते" इति।
प्राणाहुतिष्वेव विकल्पितानि मन्त्रान्तराणि दर्शयति-
श्र॒द्धायां॑ प्रा॒णे निवि॑ष्टो॒ऽमृतं॑ जुहोमि। शि॒वो मा॑

[[885]]

[अनु॰ ७०] सभाष्यो दशमप्रपाठकः।

वि॒शाप्र॑दाहाय। प्रा॒णाय॒ स्वाहा॑। श्र॒द्धाया॑मपा॒ने
निवि॑ष्टो॒ऽमृतं॑ जुहीमि। शि॒वो मा॑ वि॒शाप्र॑दाहाय।
अ॒पा॒नाय॒ स्वाहा॑। श्र॒द्धायां॑ व्या॒ने निवि॑ष्ठो॒ऽमृतं॑
जुहोमि। शि॒वो मा॑ वि॒शाप्र॑दाहाय। व्या॒नाय॒
स्वाहा॑। श्र॒द्धाया॑मुदा॒ने निवि॑ष्टो॒ऽमृतं॑ जुहोमि।
शि॒वो मा॑ वि॒शाप्र॑दाहाय। उ॒दा॒नाय॒ स्वाहा॑।
श्र॒द्धाया॑ ꣳ समा॒ने निवि॑ष्टो॒ऽमृतं॑ जुहोमि। शि॒वो
मा॑ वि॒शाप्र॑दाहाय। स॒मा॒नाय॒ स्वाहा॑।
ब्रह्म॑णि म आ॒त्माऽमृ॑त॒त्वाय॑, इति।
हूयमान द्रव्यविशेष त्वं शिवः शान्तो भूत्वा मां प्रविश। किमर्थम्। अप्रदाहाय, क्षुत्संपादितदाहनाशानायेत्यर्थः। किंच हूयमानद्रव्यं प्राणदेवतायै स्वाहा सुहुतमस्तु। पूर्ववदन्यद्व्याख्येयम्।
भोजनादूर्ध्वमपां प्राशने मन्त्रमाह-
अ॒मृ॒ता॒पि॒धा॒नम॑सि, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कोनसप्ततितमोऽनुवाकः॥६९॥
पीयमान हे जल त्वममृतमविनश्वरमपिधानमाच्छादकमसि॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्य एकोनसप्ततितमोऽनुवाकः॥६९॥
________________________

### ७० 
अथ सप्ततितमोऽनुवाकः॥
________________________
भुक्तसम्यान्नस्याभिमन्त्रणे मन्त्रमाह-
श्र॒द्धायां॑ प्रा॒णे निवि॑श्या॒मृत ꣳ॑ हु॒तम्। प्रा॒णमन्ने॑नाऽऽप्या-
यस्व। श्र॒द्धाया॑मपा॒ने निवि॑श्या॒मृत ꣳ॑ हु॒तम्। अ॒पा॒न-
मन्ने॑नाऽऽप्यायस्व। श्र॒द्धायां॑ व्या॒ने निवि॑श्या॒मृत॑ ꣳ
________________________
१ घ. ८६॥

[[886]]

परिशिष्टत्वेन संगृहीतः- [अनु॰ ७१]
हु॒तम्। व्या॒नमन्ने॑नाऽऽप्यायस्व। श्र॒द्धाया॑मुदा॒ने निवि॑-
श्या॒मृत॑ ꣳ हु॒तम्। उ॒दा॒नमन्ने॑नाऽऽप्यायस्व। श्र॒द्धाया ꣳ॑
समा॒ने निवि॑श्या॒मृत॑ ꣳ हु॒तम्। स॒मा॒नमन्ने॑नाऽऽप्यायस्व, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
सप्ततितमोऽनुवाकः॥७०॥
वैदिककर्मणि विश्वासातिशयः श्रद्धा, तस्यां सत्यां प्राणवायौ निविश्याऽऽदरातिशयं कृत्वाऽमृतमनश्वरं स्वादुभूतमिदं हविर्मया हुतम्। हे प्राणाभिमानिनि देवि त्वं प्राणं मुखनासिकासंचारिणं वायुं हुतेनान्नेनाऽऽप्यायस्व वर्धय। स्पष्टमन्यत्॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये सप्तेतितमोऽनुवाकः॥७०॥
________________________

### ७१ 
अथैकसप्ततितमोऽनुवाकः।
________________________

क्षुदादिजनितचित्तविक्षेपशान्तेरूर्ध्वं भोक्तुर्जीवस्य परमेश्वरस्वरूपानुसंधानहेतुं मन्त्रं दर्शयति-
अङ्गुष्ठमात्रः पुरुषोऽङ्गुष्ठं च॑ समा॒श्रितः।
ईशः सर्वस्य जगतः *प्रभु प्रीणाति॑ विश्व॒भुक्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कसप्ततितमोऽनुवाकः॥७१॥
हृदयमध्यगत आकाशः स्वाङ्गुष्ठपरिमितः। तत्र वर्तमाना बुद्धिरपि तावती तयाऽवच्छिन्नो जीवरूपः पुरुषोऽप्यङ्गुष्ठमात्रः स्वाङ्गुष्ठपरिमितः। स च ज्ञानक्रियाशक्त्याऽङ्गुष्ठमाश्रितः। चकारान्मस्तकं चाऽऽश्रितः। आपादमस्तकव्यापीत्यर्थः। स चोपाधिसंबन्धमन्तरेण स्वकीयेन वास्तवरूपेण सर्वस्य जगत ईशो नियन्ता। अत एव विश्वभुक्। सर्व जगद्भुङ्क्ते। तादृशः प्रभुरीश्वरः प्रीणाति, अनेन भोजनेन प्रीतो भवतु॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरमधेययु-
क्तायां याज्ञिक्यामुपनिषदि भाष्य एकसप्ततितमोऽनुवाकः॥७१॥
________________________
* छान्दसो विसर्गलोपः।
________________________
१ घ. ८७॥ २ घ. ८८॥

[[887]]

[अनु ॰ ७२-७३] सभाष्यो दशमप्रपाठकः।

### ७२ 
अथ द्विसप्ततितमोऽनुवाकः।
________________________
इत्थं भोजनोत्तरं परमेश्वरानुसंधानप्रतिपादकं मन्त्रमुदाहृत्य भोक्तुः सर्वेषामङ्गानां स्वस्थताप्रतिपादकं मन्त्रमनुभवपूर्वकं पठति -
वाङ्म॑ *आ॒सन्। न॒सोः प्रा॒णः। अ॒क्ष्योश्चक्षुः॑। कर्ण॑योः॒
श्रोत्र॑म्। बा॒हु॒वोर्वल॑म्। ऊ॒रु॒वोरोजः॑। अरि॑ष्टा॒ विश्वा॒न्य-
ङ्गा॑नि त॒नुः। त॒नुवा॑ मे स॒ह नम॑स्ते अस्तु॒ मा मा॑ हि ꣳसीः, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
द्विसप्ततिमोऽनुवाकः॥७२॥ +
हे भगवन्षड्समन्नमाकण्ठं भुक्तवतस्तृप्तस्य मे मम वाग्वागिन्द्रियशक्तिस्तद्गोलक * आस्ये, प्राणो नसोर्नासिकयोः, चक्षुश्चक्षुरिन्द्रियशक्तिरक्ष्योरक्ष्णोस्तद्गोलकयोः, श्रोत्रं श्रोत्रेन्द्रियं कर्णयोस्तद्गोलकयोः, लब्धस्वास्थ्यान्यासन्। प्राग्भोजनात्क्षुदादिवशेन विकलान्यभवन्नित्यर्थः। अत एव बाहुवोर्बाह्वोर्बलमभूत्। ऊरुवोरोजो गमनागमनसामर्थ्यमभूत्। किं बहुना, विश्वानि सर्वाणि ममाङ्गान्यरिष्टान्यनुपहिंसितानि स्वस्थान्यभूवन्। किंवा परिमितगणनया, मे मम तनुवा तन्वा लिङ्गशरीरेण सह तनूः स्थूलशरीरं स्वस्थी भवति स्म। अत एव भो भगवंस्त्वत्प्रसादात्सृ(न्मि)ष्टान्नं लब्ध्वा +यतोऽहं तृप्तो मत्कृतं नमस्ते तुभ्यमस्तु ।इत्थं प्रत्यहं सहकुटुम्बस्य मे तृप्तिं कृत्वा सर्वाङ्गस्वास्थ्यं च संपाद्य यावन्मरणं सहकुटुम्बं मां मा हि ꣳसीर्मा पीडय। किंतु मृडय। मन्त्रोऽयं भोजनोत्तरं प्रत्यहं परमेश्वरकृतोपकृतिस्मृतिसिद्धये ब्राह्मणैरर्थानुसंधानपूर्वकं पठनीय इति रहस्यम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये द्विसस्पतितमोऽनुवाकः॥७२॥
________________________

### ७३ 
अथ त्रिसप्ततितमोऽनुवाकः।
________________________

एवं सर्वाङ्गस्वास्थ्यमुक्त्वा सर्वपापक्षयार्थत्वेनोत्तरोत्तरधनप्राप्य(पक)त्वेन चेन्द्रसप्तर्षिसंवादकं मन्त्रं जप्यत्वेनाऽऽह-
वयः॑ सुप॒र्णा उप॑सेदु॒रिन्द्रं॑ प्रि॒यमे॑धा॒ ऋष॑यो॒ नाध॑मानाः।
________________________
*पद्दत्रित्यास्यशब्दस्याऽऽसन्नादेशे सप्तभ्याः सुपां सुलुगिति लुकि रूपमिदम्। +अत्र घ. पुस्तकेऽङ्को नास्ति। *आसन्नित्यस्य व्याख्यानमेतत्। +यतोऽहं तृप्तोऽत एवेति संबन्धः।

[[888]]

परिशिष्टत्वेन संगृहीतः- [अनु॰ ७४]
अप॑ध्वा॒न्तमू॑र्णु॒हि पू॒र्धि चक्षु॑र्मुमु॒ग्ध्य॑स्मान्नि॒धये॑ऽवब॒द्धान्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
त्रिसप्ततितमोऽनुवाकः॥७३॥
ऋषयः सप्तसंख्याकाः कदाचिदिन्द्रं स्वर्गस्थमुपसेदुः। भुलोकात्सकाशादिन्द्रसामीप्यं जग्मुः। कथंभूता ऋषयः। नाधमानाः किमपि याचितुकामाः। प्रियमेधाः सर्वप्राणिप्रियकृतबुद्धिविशेषाः। वय इति विशब्दबहुवचनं पक्षिवाचकम्। वय इव पक्षिण इव शीघ्रगमनाः। कथंभूता वयः। सुपर्णाः शोभनपक्षाः। कथंभूतमिन्द्रम्। अपध्वान्तमपगतहृदयान्धकारम्। इन्द्रमुपेत्य यदूचिरे तदुच्यते। हे भगवन्निन्द्रास्मानूर्णूहि दिव्यदुकूलादिप्रदानेनाऽऽच्छादय। अस्माकं चक्षुः पूर्धि, उत्तमसौन्दर्यादिम-त्पदार्थप्रदर्शनप्रदानाभ्यां पूरय। अस्मान्सर्वेभ्यः पापेभ्यो मुमुग्धि मोचय। किंचास्मान्निधयेऽवबद्धानासक्तान्कुरु। अनेकधनरत्नवन्निधियुक्तानस्मान्कुर्वित्यर्थः। एवमृषियाचितेनेन्द्रेण दत्तैर्भाग्यैः सुखिताः सन्त ऋषयो भूमिमेत्य स्वाश्रमेषु स्थितवन्त इत्याद्युपाख्यानं पूरयितव्यम्॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्ये त्रिसप्ततितमोऽनुवाकः॥७३॥
________________________

### ७४ 
अथ चतुःसप्ततितमोऽनुवाकः।
________________________

एवंजपानन्तरं त्हृदयमालम्भ्य जप्यं मन्त्रमाह---

प्राणानां ग्रन्थिरसि रुद्रो मा॑ विशा॒न्तकः ।
ते नान्नेना॑ऽऽप्याय॒स्व , इति ॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
चतुःसप्ततितमोऽनुवाकः॥७४॥

हे त्द्ददयवर्तिन्नहंकार त्वं वायुरूपाणामिन्द्र(न्द्रिय)रूपाणां च प्राणानां ग्रन्थिरसि। परस्परमविश्लेषाय ग्रन्थनहेतुरसि। तादृशस्त्वं रुद्रस्त(स्त्व)दभिमानिदेवतारूपोऽन्तको दुःखस्य विनाशको भूत्वा मा मां विश मच्छरीरे प्रविष्टो भव। तेन मद्भक्तेनान्नेनाऽऽप्यायस्व मामभिवर्धय॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेय
याज्ञिक्यामुपनिषदि भाष्ये चतुःसप्ततितमोऽनुवाकः॥७४॥
________________________
१ घ. ९०। २ घ. ९१।

[[889]]

[अनु॰ ७५-७६] सभाष्यो दशमप्रपाठकः।

### ७५ 
अथ पञ्चसप्ततितमोऽनुवाकः।
________________________
एवं त्हृदयाभिमन्त्राणमुक्त्वा यावज्जीवं मृत्युपरिहारार्थं देवताप्रा(प्री)णनरूपमन्त्रमाह-

नमो रुद्राय विष्णवे मृत्यु॑र्मे पा॒हि, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि पञ्चसप्ततितमोऽनुवाकः॥७५॥
रुद्राय पार्वतीपतये नमोऽस्तु। विष्णवे लक्ष्मीपतये नमोऽस्तु। किंच हे रुद्र हे विष्णो त्वं त्वं च मृत्युर्व्यत्ययेन मृत्योः सकाशान्मे मां पाहि॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययु-
क्तायां याज्ञिक्यामुपनिषदि भाष्ये पञ्चसप्ततितमोऽनुवाकः॥७५॥
________________________

### ७६ 
अथ षट्सप्ततितमोऽनुवाकः।
________________________
त्वम॑ग्ने॒ द्युभि॒स्त्वमा॑शुशु॒क्षाणि॒स्त्वम॒द्भ्यस्त्वमश्म॑न॒स्परि॑।
त्वं वने॑भ्य॒स्त्वमोष॑धिभ्य॒स्त्वं नृ॒णां नृ॑पते जायसे॒ शुचिः॑॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
षट्सप्ततितमोऽनुवाकः॥७६॥
त्वमिति। हेऽग्ने त्वमपि द्युभिरुत्तमकान्तिभिः सहितः सन्नस्मन्मृत्युं निवारय। किंच त्वमाशु शीघ्रं शोषयति भक्तानां पापमित्याशुशुक्षणिः, [तादृशो भव]। किंच त्वमद्भ्य उपरि कणत्वेन (कारणत्वेन?) तिष्ठसि। अप्कारणत्वादग्नेरद्भ्य आधिक्यम्। "अग्नेरापः" इति श्रुतेः। किंच त्वं महामेरुरूपस्य पाषाणस्य पर्युपरि तिष्ठसि। कनकाचलशिखरेष्वग्न्यादिदेवानां विद्यमानत्वप्रसिद्धेः। किंच त्वं वनेभ्यो व्यत्ययेन नन्दनादिवनेषु विहरसि। किंच त्वमोषधीभ्यो व्यत्ययेन सोमलाताद्योषधीषु व्याप्य तिष्ठसि। हे नृपते यजमानरूपमनुष्याधिपतेऽग्ने त्वं नृपां यजमानानां मध्ये पूज्यो जायसे भवसि। किंच त्वं वैदिकलौकिकश्मशानिकसर्वपदार्थभुगपि सन्सर्वदा शुचिरेव। एवंविधप्रभावस्त्वं मृत्योः सकाशान्मां पाहीति पूर्वेणान्वयः॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययु-
क्तायां याज्ञिक्यामुपनिषदि भाष्ये सट्सप्ततितमोऽनुवाकः॥७६॥
________________________
१ घ. ९२। २ घ. ९३।

[[890]]

परिशिष्टत्वेन संगृहीतः- [अनु॰ ७७-७८]

### ७७ 
अथ सप्तसप्ततितमोऽनुवाकः।
________________________
अथेदानीं परमात्मनः सकाशात्स्वाभीष्टं याचते -
शि॒वेन॑ मे॒ संति॑ष्ठस्व स्यो॒नेन॑ मे॒ संति॑ष्ठस्व सुभू॒तेन॑
मे॒ संति॑ष्ठस्व ब्रह्मवर्च॒सेन॑ मे॒ संतिष्ठस्व य॒ज्ञस्यर्द्धि॒मनु॒
संति॑ष्ठास्वोप॑ ते यज्ञ॒ नम॒ उप॑ ते॒ नम॒ उप॑ ते॒ नमः॑, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषदि
सप्तसप्ततितमोऽनुवाकः॥७७॥
हे यज्ञ सर्वयज्ञस्वरूप हे भगवन्परमात्मंस्ते तुभ्यमुप सामीप्येन नमोऽस्तु। त्वत्संनिधौ त्वत्समक्षं भूयो भूयो नमस्करोमीत्यर्थः। अत्यादरार्थमाम्रेडितम्। किंच त्वं शिवेन कल्याणप्रदानेन सह मे गृहे संतिष्ठस्व। स्योनेनैहिकसुखप्रदानेन सह। सुभूतेन महैश्वर्यप्रदानेन सह। ब्रह्मवर्चसेन सह। समानमन्यत्। एवंगुणवति त्वयि मद्गृह उपस्थिते सत्यहमप्येवंविधगुणवान्भूयासमिति प्रार्थयितुराशयः। किंच त्वत्प्रीत्यर्थं कृतस्य यज्ञस्य सत्कर्मानुष्ठानस्यर्द्धि समृद्धिमनु पश्चात्तत्त्फलं दातुमस्मत्समीपे संतिष्ठस्व सम्यगचलचित्तः सन्नुपविश॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्ये सप्तसप्ततितमोऽनुवाकः॥७७॥
________________________

### ७८ 
अथाष्टसप्ततितमोऽनुवाकः।
________________________

समाप्तं भोजनप्रकरणं कर्मप्रकरणं च। अथेदानीं सर्वकर्ममयसंसारबीजदाहार्थं संन्यासप्रकरणमारभ्यते। तत्र ज्ञानप्रतिबन्धकमहापातकपरिहारेण ज्ञानयोग्यतालक्षणां शुद्धिमुक्त्वा योग्यस्य पुरुषस्यापेक्षितेषु ज्ञानसाधनेषु संन्यासस्य निरतिशयोत्कर्षार्थ(र्थत्वं )वक्तुं सत्यादीन्येकादशोत्कृष्टसाधनानि प्रतियोगित्वेन वक्तव्यानि, तत्र प्रथमं साधनमुपन्यस्यति-
स॒त्यं परं॒ पर॑ ꣳ स॒त्य ꣳ स॒त्येन॒ न सु॑व॒र्गाल्लोकच्च्य॑वन्ते
क॒दाच॒न स॒ता ꣳ हि स॒त्यं तस्मा॑त्स॒त्ये र॑मन्ते॒ -, इति।
यद्वस्तु प्रमाणेन दृष्टं तस्य तथैवाभिवदनं सत्यं तच्च परं पुरुषार्थसाधनेषूत्कृष्टम्। तत्र विधाना(स्यैवाऽऽदरा)र्थ परं सत्यमिति पुनर्वचनम्। यद्वा परं [ब्रह्म]सत्यम-
________________________
घ. ९४।

[[891]]

[अनु॰ ७८] सभाष्यो दशमप्रपाठकः।

बाध्यं तद्वद्यथार्थवचनमपि बाधरहितमिति व्यावहारिकबाधराहित्येनोत्कर् विवक्षित्वा दृष्टान्तेन परं सत्यमित्युक्तम्। सत्येन यावज्जीवनं यथार्थकथनेन स्वर्गलोकात्कदाचन कदाचिदपि न प्रच्यवन्ते, अनृतवादिनस्तु केनचित्पुण्येन स्वर्गं प्राप्या[ष्य]नृतवदनदोषेण कर्मफलापूर्व(र्ण)तायामपि तदैव स्वर्गात्प्रच्यवन्ते। किंच हि यस्मात्कारणात्सतां सन्मार्गवर्तिनामृष्यादीनां संबन्धि [सत्यं] यथार्थवादित्वं तस्मात्कारणात्सतामिदमिति व्युत्पत्तिमाश्रित्य सत्यवादित्वमेव परमं मोक्षसाधनमिति केचिन्महान्तो वदन्तस्तस्मिन्नेव सत्ये रमन्ते क्रीडन्ति।
एकं मतमुक्त्वा द्वितीयं मतमाह-
तप॒ इति॒ तपो॒ नानश॑ना॒त्परं॒ यद्धि परं॒ तप॒स्त-
द्दुर्ध॑र्षं॒ तद्दुरा॑धर्षं॒ तस्मा॒त्तप॑सि रमन्ते॒ -, इति।
तपः परं मोक्षसाधनमिति केषांचिन्मतम्। तीर्थयात्राजपहोमादीनि यद्यपि बहूनि तपांसि सन्ति तथाऽपि तेषु सर्वेष्वनशनमु(नादु)पवासैकभक्ताद्युपदेश(द्यशन)वर्जनात्परमुत्कृष्टं तपो नास्ति। यदनशनरूपं कृच्छ्रचान्द्रायणादिकं परं तपोऽस्ति तद्दुर्धर्षं धर्षयितुं सोढुमशक्यमत एवाऽऽसमन्तात्सर्वेषां प्राणिनां तत्तपो दुर्धर्षं दुःशकमित्यनुभूयते। तस्मात्कारणात्केचन श्रद्धालवः कृच्छ्रचान्द्रायणादिके तपसि रमन्ते क्रीडन्ति।
तृतीयं मतमाह-
दम॒ इति॒ निय॑तं ब्रह्मचा॒रिण॒स्तस्मादृमे॑ रमन्ते॒ -, इति।
वाक्चक्षुरादीन्द्रियाणां बाह्यानां निषिद्धेभ्यो विषयेभ्यो निवृत्तिर्दमः, स एवोत्तमो मोक्षहेतुरिति मन्यमाना नैष्ठिकब्रह्मचारिणो नियतं सर्वदा वदन्ति तस्मादृमे रमन्ते।
चतुर्थं मतमाह-
शम॒ इत्यर॑ण्ये मु॒नय॒स्तस्मा॒च्छमे॑ रमन्ते -, इति।
अन्तःकरणस्य क्रोधादिदोषराहित्यं शमः स एवोत्तमो मोक्षहेतुरित्यरण्ये वर्तमाना मुनयो वानप्रस्था मन्यन्ते तस्मात्ते शमे रमन्ते।
पञ्चमं मतमाह-
दा॒नमिति॒ सर्वा॑णि भू॒तानि॑ प्र॒श ꣳस॑न्ति दा॒ना-
न्नाति॑दु॒श्चरं॒ तस्मा॑द्दा॒ने र॑मन्ते -, इति।
गोभूहिरण्यादीनां स्वकीयानां शास्त्रोक्तवर्त्मना स्व[स्वत्व]परित्यागपूर्वकं परस्वत्वापादनं दानं तदेवोत्तमं मोक्षसाधनमिति सर्वे प्राणिनः प्रशंसन्ति। दानादतिशयितं

[[892]]

परिशिष्टत्वेन संगृहीतः- [अनु ॰ ७८]
दुष्क(श्च)रं नास्ति। धनरक्षार्थं प्राणानपि परित्यजतां पुरुषाणामुपलम्भात्। तस्माद्गोभूहिरण्यादिदाने रमन्ते।

[षष्ठं मतमाह-]
ध॒र्म इति॒ धर्मे॑ण॒ सर्व॑मि॒दं परि॑गृहीतं ध॒र्मा-
न्नाति॑दु॒ष्करं॒ तस्मा॑द्ध॒र्मे र॑मन्ते-, इति।
स्मृतिपुराणादिप्रतिपाद्यो वापीकूपतडागादिनिर्माणरूपो धर्मोऽत्र विवक्षितः। स चोत्तमो मोक्षहेतुरिति स(म)हामात्यादयः प्रभवो मन्यन्ते। तडागादिरूपेण धर्मेण सर्वमिदं जगत्परिगृहीतम्। सर्वेऽपि मनुष्यपश्वादयः स्नानपानादिना तुष्यन्ति। तादृशधर्मादन्यदतिदुश्च(ष्क)रं नास्ति। तस्मात्कारणाद्धर्मे रमन्ते प्रभवः।
सप्तमं मतमाह-
प्र॒जन॒ इति॒ भूया॑ ꣳस॒स्तस्मा॒द्भूयि॑ष्ठाः॒ प्रजा॑-
यन्ते॒ तस्मा॒द्भूयि॑ष्ठाः प्र॒जन॑ने रमन्ते॒ -, इति।
प्रजनोऽपत्योत्पादनं तस्यैवोत्तमसाधनत्वं भूयांसो (सोऽति)बहवः प्राणिनो मन्यन्ते। धनिकैर्दरिद्रैः शिष्टैश्च सर्वैरपि पुत्रोत्पादनायातिशयेन प्रयतमान(त्नस्यऽऽदृत)त्वात्। तस्मादेकैकस्य पुरुषस्य भूयिष्ठा द्वित्राः पञ्च षडित्येवं बहवोऽपत्यविशेषा उत्पद्यन्ते। तस्माद्भूयिष्ठा अतिबहवः प्राणिनः प्रजोत्पादने रमन्ते।
अष्टमं मतमाह-
अ॒ग्नय॒ इत्या॑ह॒ तस्मा॑द॒ग्नय॒ आधा॑तव्याः - , इति।
अग्नयो गार्हपत्यादय उत्तमा मुक्तिहेतव इति कश्चिद्वेदार्थपर आह। तस्मात्कारणाद्गृहस्थैरग्नय आधातव्या भवन्ति।
नवमं मतमाह-
अग्निहो॒त्रमित्या॑ह॒ तस्मा॑दग्निहो॒त्रे र॑मन्ते-, इति।

आहितेष्वग्निषु सायं प्रातश्चानुष्ठेयो होमोऽग्निहोत्रं तदुत्तमं मोक्षसाधनमित्यपरः कश्चिद्वेदार्थपर आह। तस्मात्केचिदग्निहोत्रे रमन्ते।
दशमं मतमाह-
य॒ज्ञ इति॑ य॒ज्ञो हि दे॒वास्तस्मा॑द्य॒ज्ञे र॑मन्ते-, इति।
दर्शपूर्णमासाज्योतिष्टोमादिको यज्ञ उत्तमो मोक्षहेतुरित्यपरे वेदार्थपरा मन्यन्ते। तत्र हेतुरुच्यते - हि यस्मात्कारणाद्यज्ञो व्यत्ययेन तृतीया यज्ञेन पूर्वोक्ता देवा इन्द्रादयो दिवं गता इति वाक्यशेषः। तस्मादेव कारणादद्यापि केचन वैदिका यज्ञे पूर्वोक्ते रमन्त आसक्तचित्ताः सन्तः क्रीडन्ति।

[[893]]

[अनु॰ ७८] सभाष्यो दशमप्रपाठकः।

एकादशं मतमाह-
मान॒समिति॑ वि॒द्वा ꣳस॒स्तस्मा॑द्विद्वा॒ ꣳस॑ मा॑न॒से र॑मन्ते-, इति।
मनसैव निष्पाद्यमुपानं मानसं तदेवोत्तमं मोक्षसाधनमिति विद्वांसः सगुणब्रह्मविदो मन्यन्ते। तस्मात्कारणात्केचन विद्वांसो वेदोपास्तितात्पर्यविदो मानस एवोपासने रमन्ते।
द्वादशं मतमाह-
न्या॒स इति॑ ब्र॒ह्मा ब्र॒ह्मा हि परः॒ परो॑ हि ब्र॒ह्मा तानि॒ वा
ए॒तान्य॑वराणि॒ परा॑ ꣳसि न्या॒स ए॒वात्य॑रेचय॒त्, इति।
पूर्वोक्तकारणा(र्वकाण्डोक्ता)नामग्निहोत्रादिकर्मणामारुणिजाबालाद्युपनिषदुक्तप्रकारेण परित्यागो न्यासः स एवोत्तमो मोक्षहेतुरिति ब्रह्मा हिरण्यगर्भो मन्यते। स च ब्रह्मा परो हि परमात्मरूपो हि न तु पूर्वोक्तमतानुसारिण इव जीवः। यद्यप्यसौ हिरण्यगर्भो देहधारी तथाऽपि परो हि परमात्मैव ब्रह्मा हिरण्यगर्भ इति वक्तुं शक्यते। तच्छिष्यत्वेन तत्समानज्ञानत्वात्। अत एव श्वेताश्वत[रा आमनन्ति] - "यो ब्रह्माणं विदधाति पूर्वे यो वै वेदांश्च प्रहिणोति तस्मै" इति। यानि पूर्वोक्तसत्यादीनि मानसान्ता[नि ता]न्येतानि [परांसि] तपांसि भवन्त्येव तथाऽपि संन्यासमपेक्ष्यावराणि निकृष्टानि। संन्यास एक एव सर्वाण्यत्यरेचयदतिक्रान्तवान्। उत्तमत्वेन तारतम्यं तत्र विश्रान्तमित्यर्थः।
उक्तमुत्तमसाधनमुपसंहरति-
य ए॒वं वेदे॑त्युप॒निषत्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोयापरनामधेययुक्तायां
याज्ञिक्यामुपनिषदि भाष्येऽष्टसप्ततितमोऽनुवाकः॥७८॥
यः पुमानेवंप्रकारेण (सं) न्यासस्यान्येभ्यः साधनेभ्य उत्तमत्वं वेद तस्य विदुष इत्युक्ता विद्योपनिषद्रहस्यभूता भवति।
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां याज्ञिक्यामुपनिषदि भाष्येऽष्टसप्ततितमो॥७८॥
________________________

### ७९ 
अथैकोनाशीतितमोऽनुवाकः ।
________________________
पूर्वोक्तमोक्षसाधनसमूहमुपपादयितुमाख्यायिकामाह ----
प्रा॒जा॒प॒त्यो हाऽऽरु॑णिः सु॒पर्णेयः प्र॒जाप॑तिं पि॒तर॒मुप॑ससार॒

[[894]]

परिशिष्टत्वेन संगृहीतः- [अनु॰ ७९]

किं भ॑गव॒न्तः प॑र॒मं व॑द॒न्तीति॒ तस्मै॒ प्रो॑वाच -, इति।

प्रजापतेः पुत्रः प्राजापत्यः स चाऽऽरुणिनामकः। स एव सुपर्णाख्यायाः स्त्रिया अपत्यत्वात्सुपर्णेय इत्युच्यते। तादृशः पुरुषः स्वकीयं पितरं प्रजापतिमुपससारोत्तमसाधनजिज्ञासयोपसन्नवान्। उपा(प)सद्य चैवं पप्रछ। हे प्रजापते भगवन्तः पूज्या महर्षयो मोक्षसाधनेषु किं साधनं परममुत्कृष्टं वदन्ति। एवं पृष्टः प्रजापतिस्तस्मा आरुणये प्रोवाच।
पूर्वमुक्तेषु साधनेषु प्रथमं दर्शयति-
स॒त्येन॑ वा॒युरावा॑ति स॒त्येना॑ऽऽदि॒त्यो रो॑चते
दि॒वि स॒त्यं वा॒चः प्र॑ति॒ष्ठा स॒त्ये स॒र्वे प्रति॑-
ष्ठितं॒ तस्मा॑त्स॒त्यं प॑र॒मं वद॑न्ति॒ - , इति।
योऽयं वायुरन्तरिक्षे वाति सोऽयं पूर्वजन्मनि मनुष्यः सन्सत्यवादित्वं परिपाल्यतेन सत्येन वायुदेवतात्वं प्राप्येदानीं लोकानुग्रहार्थमन्तरिक्षे वाति। तथैवाऽऽदित्योऽपि पूर्वजन्मानुष्ठितेन [सत्येन] दिवि रोचते द्युलोके प्रकाशते। एतत्सत्यं वाचो वागिन्द्रियस्य प्रतिष्ठा स्थिरं स्थानमनृतं तु वाचोक्तमपि परैर्निराक्रियत इति प्रतिष्ठा। तस्य स्वर्ग (था सति) लोकेऽस्मिन्सत्ये भाषणे [सर्व] प्रामावहारजातं प्रतिष्ठितं तस्मात्कारणात्सत्यमेव परमं साधनित्येवं केचिदनुष्ठातारो वदन्ति।
त(अ)त्राऽऽरुणेर्मुखविकाशराहित्यलक्षणापरितोषं दृष्ट्वा द्वितीयं साधनमाह-
तप॑सा दे॒वा दे॒वता॒मग्र॑ आय॒न्तप॒सर्ष॑यः सुव॒रन्व॑-
विन्द॒न्तप॑सा स॒पत्ना॒न्प्रणु॑दा॒मारा॑ती॒स्तप॑सि स॒र्वे
प्रति॑ष्ठितं॒ तस्मा॒त्तपः॑ पर॒मं वद॑न्ति॒ -, इति।

इदानीं स्वर्गे वर्तमाना अग्नीन्द्रादयो देवा अग्रे पूर्वजन्मन्यनुष्ठितेनान्नपरित्यागरूपेण कृच्छ्रचान्द्रायणादितपसा देवतामायन्निदानींतनं देवतात्वं प्राप्ताः। तथा वसिष्ठादयो महर्षयः पूर्वानुष्ठितेन तपसा सुवरन्वविन्दन्स्वर्गलोकमनुक्रमेण लब्धवन्तः। तथा वयमपीदानीमभिचाररूपेण तपसा सपत्नाञ्शत्रूनरातीरस्मदीयद्रव्यलाभविरोधिनः पुरुषानपि प्रणुदाम निराकुर्मः। अन्यदपि सर्वे फलजातं तपसि प्रतिष्ठितं तस्मादनशनरूपं तपः परमं मोक्षसाधनमिति वदन्ति।

[[895]]

[अनु ॰ ७९] सभाष्यो दशमप्रपाठकः।

अत्रापि पूर्ववदपरितोषं दृष्ट्वा तृतीयं साधनमाह-
दमे॑न दा॒न्ताः कि॒ल्बिष॑मवधू॒न्वन्ति॒ दमे॑न ब्रह्म-
चा॒रिणः॒ सुव॑रगच्छ॒न्दमो॑ भू॒तानां॑ दुरा॒धर्षं दमे॑
स॒र्वे प्रति॑ष्ठितं॒ तस्मा॒द्दमः॑ पर॒मं वद॑न्ति॒-, इति।
दान्ता बाह्येन्द्रियदमनयुक्ताः पुरुषास्तेन दमेन स्वकीयपापमवधून्वन्ति नाशयन्ति। तथा नैष्ठिकब्रह्मचारिणो दमेन स्वर्गमगच्छन्। स च दमो भूतानां प्राणिनां दुराधर्षं धर्षयितुं सर्वदा सोढुं दुःसह। तस्मिंश्च दमे सर्वमपेक्षितं फलं प्रतिष्ठितम्। तस्मात्कारणाद्दमः परमं मुक्तिसाधनमिति केचिद्वदन्ति। अत्र सर्वत्र पूर्वसाधने परितोषराहित्यादुत्तरसाधनोक्तिर्द्रष्टव्या।
चतुर्थ साधनमाह-
शमे॑न शा॒न्ताः शि॒वमा॒चर॑न्ति॒ शमे॑न ना॒कं मु॒न-
यो॒ऽन्ववि॑न्द॒ञ्छमो॑ भू॒तानां॑ दुरा॒धर्षं॒ छमे॑ स॒र्वे
प्रति॑ष्ठितं॒ तस्मा॒च्छमः॑ पर॒मं वद॑न्ति-, इति।
शान्ता अन्तःकरणगतक्रोधादिरहितास्तेन शमेन शिवं मङ्गंलं पुरुषार्थमाचरन्ति। नारदाद्या मुनयः शमेन स्वर्गमलभन्त। अन्यत्पूर्ववत्।
पञ्चमं साधनमाह-
दा॒नं य॒ज्ञानां॒ व॑रूथं॒ दक्षि॑णा लो॒के दा॒तार॑ ꣳ सर्वभूतान्यु॑-
पजी॒वन्ति॑ दा॒नेनारा॑ती॒रपा॑नुदन्त दा॒नेन॑ द्विप॒न्तो मि॒त्रा
भ॑वन्ति दा॒ने स॒र्वे प्रति॑ष्ठितं॒ तस्मा॑द्दा॒नं प॑र॒मं वद॑न्ति-, इति।

गोहिरण्यादिदानं यज्ञानां संबन्धिनी दक्षिणा भवति। तस्माद्वरूथं श्रेष्ठम्। लोकेऽपि दातारं पुरुषं वेदशास्त्रसंविदो मूढाश्च सर्वेऽपि पुरुषा उपजीवन्ति। तथा योद्धुकामानां भटानां धनदानेनारातीः शत्रूनपानुदन्त राजानो निराकृतवन्तः। येऽपि प्रबला द्विषन्तस्तेऽपि धनदानेन तुष्टा मित्राणि भवन्ति। अन्यत्पूर्ववत्।
षष्ठं साधनामाह-
ध॒र्मो विश्व॑स्य॒ जग॑तः प्रति॒ष्ठा लो॒के ध॒र्मिष्टं
प्र॒जा उ॑पस॒र्पन्ति॑ धर्मेण॑ पा॒पंम॑प॒नुद॑ति ध॒र्मे
स॒र्वे प्रति॑ष्ठितं॒ तस्मा॑द्ध॒र्मे प॑र॒मं वद॑न्ति-, इति।

श्रुतिस्मृतिप्रतिपादितवापीकूपतटाकादिनिर्माणरूपो धर्मो विश्वस्य जगतः सर्वस्य

[[896]]

परिशिष्टत्वेन संगृहीतः- [अनु॰ ७९]

प्राणिजातस्य प्रतिष्ठाऽऽश्रय इत्येतत्प्रसिद्धम्। तथा लोके धर्मिष्ठमतिशयेन धर्मे वर्तमानं पुरुषं प्रजाः सर्वा उपसर्पन्ति धर्माधर्मनिर्णयार्थमुपगच्छन्ति। किंच प्रायश्चित्तरूपेण [धर्मेण] पापं विनाशयन्ति। अन्यत्पूर्ववत्।
सप्तमं साधनमाह-
प्र॒जन॑नं॒ वै प्र॑तिष्ठा लो॒के सा॒धु प्र॒जाया॑स्त॒न्तुं
त॑न्वानः पि॑तृ॒णाम॑नृ॒णो भ॑वति॒ तदे॑व त॒स्या
अनृ॑णं॒ तस्मा॑त्प्र॒जन॑नं पर॒मा व॑दन्ति-, इति।
प्रजननं पुत्रोत्पादनं यदस्ति तद्गृहस्थानां प्रतिष्ठा पुत्रस्य गृहकृत्यनिर्वाहकत्वात्। "सोऽयं मनुष्यलोकः पुत्रेणैव जय्यो नान्येन कर्मणा" इति श्रुतेः। किंच प्रजायाः पुत्रपौत्रादिरूपायास्तन्तुं परम्परां साधु तन्वानः शास्त्रीयमार्गो यथा भवति [तथा विस्तारयन्पितृणां मृतानां पितृपितामहादीनामनृणो भवति]। तदीयमृणं पुत्रिणा प्रत्यर्पितं भवति। यत्प्रजननं तदेव तस्य पुत्रिण ऋणापाकरणहेतुः। अन्यत्पूर्ववत्।
अष्टमं साधनमाह-
अ॒ग्नयो॒ वै त्रयी॑ वि॒द्या दे॑व॒यानः पन्था॑ गार्ह-
प॒त्य ऋक्पृ॑थि॒वी र॑थंत॒रम॑न्वाहार्य॒पच॑नं॒ यजु॑र॒-
न्तरि॑क्षं वामदे॒व्यमा॑हव॒नीयः॒ साम॑ सुव॒र्गो
लोचको बृ॒हत्तस्मा॑द॒ग्नीन्प॑र॒मं वद॑ति----, इति
गार्हपत्यो दक्षिणाग्राहवनीय इति योऽग्नयः सन्ति त एव त्रयी विद्या वेदत्रयात्मका वेदत्रयोक्तकर्मसाधनत्लाद्वेदविहितत्वाच्च, देवयानो यागद्वारेण देवत्वप्रापको मार्गश्च । किंच तेषामग्नीनां मध्ये गार्हपत्योऽगिनिर्ऋग्वेदात्मकः पृथिवीलोकरूपो रथंतरसात्मात्मकश्चेति प्रशस्यते । अन्वाहार्यपचनो दक्षिणाग्निर्यजुर्वोदान्तरिक्षलोकवामदेव्यसामात्मकः ।(दक्षिणाग्निस्तु सामवोदस्वर्गलोकबृहद्रथंतरसामात्मकः।) अन्यत्पूर्ववत् ।
नवमं साधनमाह-
अग्निहो॒त्रं सा॑यं प्रा॒तर्गृहाणां निष्कृ॑तिः॒ स्वि॑ष्ट ꣳ
सुहु॒तं य॑ज्ञक्रतू॒नां प्राय॑ण ꣳ सुव॒र्गस्य॑ लो॒कस्य॒
ज्यीति॒स्तस्मा॑दग्निहो॒त्रं प॑र॒मं वद॑न्ति-, इति।
सायं प्रातश्चानुष्ठितमग्निहोत्रं गृहाणां निष्कृतिः क्रयसाधनं मूल्यम, अग्निहो-

[[897]]

[अनु॰ ७९] सभाष्यो दशमप्रपाठकः।

त्राभावे क्षुधितोऽग्निर्गृहान्दहेत्। किंचाग्निहोत्रं स्विष्टं शोभनयागरूपम्।सुहुतं शोभनहोमरूपम् । देवतामुद्दिश्य द्रव्यत्यागो यागः। तस्य द्रव्यस्याग्नौ प्रक्षेपो होमः। किंचैतद्यज्ञक्रतूनां प्रायणं प्रारभ्भः। अग्नयाधेयमग्निहोत्रं दर्शपूर्णमासावाग्रयणं चातुर्मास्यानि निरूढपशुबन्धः सौत्रामणीति सप्त हविर्यज्ञाः। क्रतुशब्दो यूपवत्सु सोमयागेषु रूढः। अग्निष्टोमोऽत्यग्निष्टोम उक्थ्यः षोडशी वाजपेयोऽतिरात्रोऽप्तोर्यामश्चेति सप्त सोमसंस्थाः क्रतवः। तेषां सर्वेषां यज्ञक्रतूनां प्रारम्भकमग्निहोत्रम्। अत एव स्वर्गस्य लोकस्य ज्योतिः प्रकाशकम्। अन्यत्पूर्ववत्।
दशम साधनमाह-
य॒ज्ञ इति॑ य॒ज्ञेन॒ हि दे॒वा दिंव॑ ग॒ता य॒ज्ञेनासु॑रा॒-
नपा॑नुदन्त य॒ज्ञेन॑ द्विष॒न्तो मि॒त्रा भ॑वन्ति यज्ञें
स॒र्वं प्रति॑ष्ठितं॒ तस्मा॑द्य॒ज्ञं प॑र॒मं वद॑न्ति-, इति।
यज्ञ उत्तमं साधनमिति केचिदाहुः। किंच देवाः पूर्वानुष्ठितेन यज्ञेन स्वर्गं प्राप्ताः। किंच यज्ञेनैव तदा [तदा] देवा असुरान्विनाशितवन्तः। किंच सर्वकामप्राप्तिसाधनेन ज्योतिष्टोमेन द्वेष्टृ (ष)शान्तिकामस्य पूर्वं द्वेषं कुर्वन्तोऽपि शत्रवो मित्रा[णि] भवन्ति। पूर्ववदन्यत्।
एकादशं साधनमाह-
मान॒सं वै प्रा॑जाप॒त्यं प॒वित्रं॑ मान॒सेन॒ मन॑सा सा॒धु
प॑श्यति मान॒सा ऋष॑यः प्र॒जा अ॑सृजन्त मान॒से
स॒र्वे प्रति॑ष्ठितं॒ तस्मा॑न्मान॒सं प॑र॒मं वद॑न्ति-, इति।
मनसा निष्पाद्यं मानसमुपासनं यदस्ति तदेव [प्राजापत्यं] प्रजापति[पद]प्राप्तिसाधनमत एव पवित्रं चित्तशुद्धिकारणम्। मानसेनैवोपासनेन युक्तं मनोऽन्तःकरणं यदस्ति तेनैकाग्रेण मनसा साधु पश्यति, अतीतानागतव्यवहितादिवस्तुजातं योगी सम्यक्साक्षात्करोति। एतच्च योगशास्त्रे बहुधा प्रपञ्चितम्। मानसा एकाग्रमनोयुक्ता विश्वामित्रादय ऋषयः स्वसंकल्पमात्रेण बह्वीः प्रजा असृजन्त। पूर्ववदन्यत्।
द्वादशं साधनमाह-
न्या॒स इ॒त्याहु॑र्मनी॒षिणो॑ ब्रह्माण॑म्-, इति।
न्यास इत्युक्तो [यो] मोक्षहेतुस्तं ब्रह्माणं हिरण्यगर्भरूपं मनिषिणो बुद्धिमन्तो महर्षयः स्मृतिकर्तार आहुः। तथा च "संन्यासाद्ब्रह्मणः स्थानम्" इति स्मर्यते। हिरण्यगर्भप्राप्त्यन्तरङ्गसाधनत्वात्तद्रूपत्वम्।

[[898]]

परिशिष्टत्वेन संगृहीतः- [अनु॰ ७९]

तमेव संन्यासं स्तोतुं तत्प्राप्यहिरण्यगर्भस्य रूपं प्रपञ्चयति-
ब्र॒ह्मा विश्वः॑ कत॒मः स्व॑यं॒भुप्र॒जाप॑तिः संवत्स॒र इति॑-, इति।
यो [ब्रह्मा] हिरण्यगर्भः सोऽयं विश्वः सर्वजगदात्मकः। कतमोऽतिशयेन सुखस्वरूपः। पुनः स्वयंभुप्रजापतिरुत्पादकाभ्यां मातापितृभ्यां विना स्वयमेवोत्पन्नः स चासौ प्रजानां पालकश्चेति समासः। संवत्सरः कालात्मकः। इतिशब्दः प्रदर्शनार्थः। इति सर्वस्वरूपत्वमुन्नेयमित्यर्थः।
पुनरपि संन्यासस्तुतये हिरण्यगर्भावयवस्य संवत्सरस्य माहात्म्यं दर्शयति-
संवत्स॒रो॑ऽसावा॑दि॒त्यो य ए॒ष आ॑दित्यॊ
पुरु॑षः॒ स प॑रमे॒ष्ठी ब्रह्मा॒ऽऽत्मा -, इति।
योऽयं संवत्सरः काल उक्तोऽसावादित्यस्वरूप एव। आदित्यगत्यभा (भ्या)सेन निष्पादितत्वात्। य एष तस्मिन्नादित्यमण्डले पुरुषः स एव परमेष्ठी हिरण्यगर्भरूपः, आदित्यमण्डलद्वारेण हिरण्यगर्भस्य प्राप्यत्वात्। स च परमेष्ठी ब्रह्म जगतकारणवस्तु। तथैवाऽऽत्मा सर्वेषां प्रत्यगात्मभूतः।
एवमादित्यादिद्वारा संवत्सरं प्रशस्य तमादित्यमण्डलद्वारेण सर्वव्यवहारहेतुतया प्रशंसति-
याभि॑रादि॒त्यस्तप॑ति र॒श्मिभि॒स्ताभिः॑ प॒र्जन्यो॑ वर्षति
प॒र्ज्यन्ये॑नौषधिवनस्प॒तयः॒ प्रजा॑यन्त ओषधिवनस्प॒तिभि॒-
रन्नं॑ भव॒त्यन्ने॑न प्रा॒णाः प्रा॒णैर्बलं॒ बले॑न॒ तप॒स्तप॑सा श्र॒द्धा
श्र॒द्धया॑ मे॒धा मे॒धया॑ मनी॒षा म॑नी॒षया॒ मनो॒ मन॑सा॒
शान्तिः॒ शान्त्या॑ चि॒त्तं चि॒त्तेन॒ स्मृति॒ ꣳ स्मृत्या॒ स्मार॒ ꣳ
स्मारे॑ण वि॒ज्ञानं॑ वि॒ज्ञाने॑ना॒ऽऽत्मानं॑ वेदयति॒ तस्मा॑द॒न्नं दद॒-
न्त्स॑र्वाण्ये॒तानि॑ ददा॒त्यन्ना॑त्प्राणा भ॑वन्ति भू॒तानां॑ प्रा॒णैर्मनो॒
मन॑सश्च वि॒ज्ञानं॑ वि॒ज्ञाना॑दान॒न्दो ब्र॑ह्म यो॒निः -, इति।
अयमादित्यो याभिरुष्णस्वरूपाभी रश्मिभिस्तपति प्रभूत सताप करोति ताभिस्तीव्ररश्मिभिर्भूमिगतं जलमादाय पर्जन्यो भूत्वा वर्षति। तेन च पर्जन्येन वृष्टिजलेन व्रीह्याद्या ओषधयोऽश्वत्थपनासाद्या वनस्पतयश्च प्रकर्षेणोत्पद्यन्ते। ओषधिभिर्वनस्पतिभिश्च भोज्यमन्नं संपद्यते। तेन चान्नेन प्राणाः पु(पो)षिता भवन्ति। तैश्च पुष्टैः प्राणैः शरीरे बलं संपाद्यते। तेन बलेन कृच्छ्रचान्द्रायणादिरूपं तपः संपद्यते। तेन

[[899]]

[अनु॰ ७९] सभाष्यो दशमप्रपाठकः।

च तपसा शुद्धचित्तस्य तत्त्वज्ञानविषया श्रद्धा जायते। तया श्रद्धया पुरुषस्यैकाग्रचित्तस्य मेधा। गुरूपदिष्टग्रन्थतदर्थधारणशक्तिरूपा जायते। तया च मेधया मनीषा बुद्धिरुत्पद्यते। तया च मनीषया मनो निरन्तरं तत्त्वविषयं मननमुपजायते। तेन च मनसा मननेन क्रोधादिदोषस्यावसराभावाच्छान्तिरुपजायते। तया च शान्त्या विक्षेपरहितस्य चित्तं चेतनं तत्त्वविषयप्रमाणजनितज्ञानमुपजायते। तेन चित्तेन ज्ञानेन निद्रा[दि]व्यवधानेऽपि तत्त्वविषया [स्मृतिं] प्राप्नोति। तया निद्राद्यनन्तरभाविन्या स्मृत्या [स्मारं] निरन्तरं स्मरणं प्राप्नोति। तेन च स्मारेण विज्ञानं विजातीय [प्रत्यय]व्यवधानराहित्येन विशिष्टं संततं ज्ञानं प्राप्नोति। तेन च विज्ञानेनाऽऽत्मानं वेदयति परमात्मानं सर्वदाऽनुभवति। यस्मादन्नस्योक्तप्राणबलादिपरम्परया परमात्मानुभवे हेतुत्वं तस्मादीदृशमन्नं ददत्पुरुषः सर्वाण्येतानि प्राणादीन्यात्मानुभवान्तानि वस्तूनि ददाति। अन्नदानस्य सर्वदानरूपत्वं विस्पष्टयितुमुक्तमेवार्थं पुनरप्यन्नात्प्राणा भवन्तीत्यादिवाक्येन संक्षिप्योपन्यस्यते। प्राणादिपरम्परोत्पन्नाद्विज्ञानादानन्दः परमानन्दरूपो भूत्वा ब्रह्म वेदान्तप्रतिपाद्यं योनिर्जगत्कारणम्। यद्वा ब्रह्मणो वेदस्य योनिः कारणं तादृग्रूपः स्वयं भवति।
यथोक्तं संन्यासमेव स्तोतुं तेन संन्यासेन प्राप्ततत्त्वज्ञानं पुरुषं प्रशंसति-
स वा ए॒ष पुरु॑षः पञ्च॒धा प॑ञ्चा॒त्मा येन॒ सर्वंमि॒दं
प्रोतं॑ पृथि॒वी चा॒न्तरि॑क्षं च॒ द्यौश्च॒ दिश॑श्चावा-
न्तरदि॒शाश्च॒ स वै सर्व॑मि॒दं जग॒त्स स॒ भूत॑ ꣳ स
भ॒व्यं जि॑ज्ञासक्लृ॒प्त ऋ॑त॒जा रयि॑ष्ठा श्र॒द्धा
स॒त्यो मह॑स्वान्त॒पसो॒*वरि॑ष्ठा॒त्-, इति।

यः पुरुषः संन्यासपुरःसरं तत्त्वज्ञानं संपादयति स एवैष पुरुषः सर्वात्मकः पञ्चधा पञ्चभिः प्रकारैः पञ्चात्मा पञ्चविंशतिवस्तुस्वरूपो भवति। शब्दस्पर्शादिकं गुणपञ्चकं पृथिव्यादिकं भूतपञ्चकं चक्षुःश्रोत्रादिकं ज्ञानेन्द्रियपञ्चकं वाक्पाण्यादिकं कर्मेन्द्रियपञ्चकं प्राणापानदिकं वायुपञ्चकमेतावतां वस्तूनां स्वरूपभूत इत्यर्थः। यद्वा पञ्चभिरात्मभिर्युक्तः पञ्चधा वर्तते।
तथा च पुराणोऽभिहितम्-
"भूतात्मा चेन्द्रियात्मा च प्रधानात्मा तथा भवान्।
आत्मा च परमात्मा च त्वमेकः पञ्चधा स्थितः" इति।
येन ब्रह्मरूपेण सर्वमिदं जगत्सूत्रे मणिगणा इव प्रोतं प्रकर्षेणोतं व्याप्तमित्यर्थः।
________________________
* छान्दसत्वान्मकारटकाराणां पकारवकारठकारादेशा इति बोध्यम्।

[[900]]

परिशिष्टत्वेन संगृहीतः- [अनु॰ ७९]

तदेव सर्वं पृथिवी चेत्यादिना प्रपञ्चयते - स एव पृथिव्यादिवस्तुव्यावी पुरुषः सर्वमिदं वर्तमानं जगत्, तत्त्वदृष्ट्या तद्व्यतिरेकेणाभावात्। तथा भूतमतीतं जगत्स एव। भव्यं भविष्यदपि जगत्स एव। ननु तत्त्ववित्पुरुषो मूढवद्धस्तपादातियुक्त देहरूप एव दृश्यते न तु सर्वजगत्स्वरूप इति चेन्मैवम्। यतोऽयं जिज्ञासक्लृप्तो जिज्ञासया वेदान्तविचारेण सर्वात्मकतया निश्चितो भवति ऋतजा ऋतेन सत्येन प्रामाणिकेन ज्ञानेन सर्वात्मा जातः, जिज्ञासाकाले भ्रान्तिज्ञानरूपेषु स(पू)र्वपक्षेषु [निराकृतेषु] प्रामाणिकेन सिद्धान्तज्ञानेन तादृशो जातो भवति। स च रयिष्ठा रयिर्धनं गुरूपदेशस्तत्रैव तिष्ठति न तूपदेशरहितानां प्रतीयत इत्यर्थः। ईदृशस्वरूपाविज्ञानस्य श्रद्धया लभ्यत्वादसौ श्रद्धारूपः। "श्रद्धावाल्लँभते ज्ञानम्" इति स्मृतेः। सत्यमबाध्यं यद्ब्रह्म तत्स्वरूपत्वादयं सत्यः। महस्वांस्तेजस्वान्स्वंयप्रकाश इत्यर्थः। अत एव तमसा संसारकारणाज्ञानेन वियुक्तत्वादुपरिष्टाद्वर्तते।
इत्थं संन्यासपूर्वकज्ञानयुक्तपुरुषं प्रशस्य ज्ञानयुक्तफलं दर्शयति-
ज्ञात्वा॑ तमे॒वं मन॑सा हृ॒दा च॒ भूयो॑ न मृत्युमुपयाहि वि॒द्वान् -, इति।

हे आरुणे त्वं [तं] परमात्मानं हृदा हृत्पुण्डरीकनिवासित्वाद्धृदयरूपेण मनसैवं पूर्वोक्तसंन्यासरूपसाधनप्रकारेण ज्ञात्वा ज्ञानेन युक्तः सन्भूयः पुनर्मृत्युं नोपयाहि [मा प्राप्नुहि], ज्ञानिनो वर्तमानदेहपाते सति जन्माभावात्पुनर्मृत्युर्नास्तीत्यर्थः।
[बहुधा प्रशस्तं संन्यासमुपसंहरति-]

तस्मा॑न्न्या॒समे॒षां तप॑सामतिरिक्त॒माहुः॑ -, इति।
यस्मात्पुरुषार्थस्यान्तरङ्गसाधनं तस्मात्ते(दे)षां सत्यादीनां तपसां मध्ये संन्यासमतिरिक्तमत्युत्कृष्टं साधनं मनीषिण आहुः।
संन्यासादूर्ध्वं प्रणवेनाऽऽत्मनि समाधिं विधित्संत्सस्मिन्सामाधौ विघ्नपरिहारार्थमादावन्तर्यामिणः सर्वकारणत्वेन स्तुर्तिं दर्शयति -
वसुर॒ण्वो॑ वि॒भूर॑सि प्रा॒णे त्वमसि॑ संधा॒ता ब्रह्म॑-
न्त्वमसि॑ विश्व॒धृत्ते॑जोदास्त्वम॑स्य॒ग्निर॑सि चर्चो-
दास्त्वम॑सि॒ सूर्य॑स्य द्युम्रो॒दास्त्वम॑सि च॒न्द्रम॑स
उपया॒मगृ॑हीतोऽसि ब्र॒ह्मणे॑ त्वा॒ महसे॒ -, इति।
हे ब्रह्मन्नन्तर्यामिन्वसुरण्वो वसुनो वस्तुतत्त्वस्य रण्वो वशिता कथयिताऽस्मदनुग्रहार्थमुपदेष्टाऽसि। तथा विभुर्हिरण्यगर्भविराडादिविविधरूपेणोत्पन्नोऽसि। प्राणे वायुरूपे जीवात्मनः संधाता योजयिता त्वमसि। विश्वंभ(ध)रतीति विश्वभृ(धृ)द्ब्रह्मा-

[[901]]

[अनु॰ ७९] सभाष्यो दशमप्रपाठकः।

ण्डधारकवायुरूपोऽसि। भूलोकवर्तिनोऽग्नेस्तेजोदाः प्रकाशरूपधनप्रदस्त्वमसि। द्युलोकवर्तिनः सूर्यस्य वर्चोदाः प्रकाशदस्त्वमसि। तथा चन्द्रमसो द्युम्नोदाः प्रकाशरूपधनप्रदस्त्वमसि। तथा यागेषु सोमरूपः सन्नुपयामेन पार्थिवमृन्मयदारुमयपात्रेण गृहीतोऽसि। उपयामशब्दस्य पृथिवीपरत्वं षष्टकाण्डे मन्त्रव्याख्याने समाम्नातम् - "उपयामगृहीतोऽसीत्याह। इयं वा उपयामः" इति। उत्तप्रकारं सर्वकर्तारमन्तर्यामिणं त्वा महसे ब्रह्मणे ज्योतिर्ज्यो(चैतन्यज्यो)तिःस्वरूपब्रह्मतत्त्वाभिव्यक्त्यर्थं भजामीति शेषः।
अनेन प्रकारेणान्तर्यामिणं स्तुत्वा परित्दृतविघ्नस्य संन्यासिनः समार्धि विधत्ते -
ओमित्या॒त्मानं युञ्जीत॒ -, इति।
त्रिमात्रप्रणवमुच्चारयन्सर्ववेदान्तेषु निर्णीतमात्मानं स्वात्मरूपेण चित्ते समादध्यात्। समाधिसाधनर्मोकारं प्रशंसति -
एतद्वै म॑होप॒निष॑दं दे॒वानां॒ गुह्य॒म्, इति।
यत्प्रणवस्वरूपमस्त्येतद्वै महोपनिषदं महत्यो बह्वय उपनिषदः प्रतिपादिका यस्य परमात्मवाचकस्य प्रणवरूपस्य तन्महोपनिषदम्। अकारान्तत्वं छान्दसम्। "सर्वे वेदा यत्पदमामननन्ति, तत्ते पदं संग्रहेण ब्रवीम्योमित्येतत्" इति प्रणवस्य सर्वोपनिशत्प्रतिपाद्यत्वं कठवल्लीषु श्रुतम्, तच्च प्रणवरूपं निर्गुणतत्त्वप्रतिपादकं देवानामिन्द्रादीनां गुह्यं गोप्यम्। ते हि शमदमाद्यधिकारसंपत्तिरहिताय प्रणवं नोपदिशन्ति।
यथोक्तप्रणवसमाधिजनितस्य तत्त्ववेदनस्य फलं दर्शयति -
य ए॒वं वेद॑ ब्र॒ह्मणो॑ महि॒मान॑माप्नोति॒ तस्मा॑द्ब्र॒ह्मणो॑ महि॒मान॑म् - , इति।

यः पुमान्संन्यासादूर्ध्वं प्रणवेन ब्रह्मतत्त्वसमाधिं कुर्वन्नेवं वेदान्तमहावाक्योक्तप्रकारेण वेद ब्रह्मतत्त्वं जानाति, असौ ज्ञानी स्वस्मिन्नविद्याकल्पितं जीवत्वापादकं परिच्छेदमपहाय देशकालवस्तुपरिच्छेदशून्यस्य ब्रह्मणो महिमानं महत्त्वमाप्नोति। तत्त्ववेदनेन जीवत्वकृतभ्रुमो निवर्तते ब्रह्मस्वभाव आविर्भवति ततो जीवन्मुक्तो भवतीत्यर्थः। तस्य जीवन्मुक्तस्य प्रारब्धभोगक्षयेण देहपाते सति तस्मात्कृ-त्स्नाविद्यानिवर्तकाद्वेदनादविद्यातत्कार्यवासनालेशरहितस्य मुख्यब्रह्मणो महिमानं महत्त्वं प्राप्नोति, विदेहमुक्तिर्भवतीत्यर्थः।
संन्यासपुरःसरां तत्त्वविद्यामुपसंहरति -
इत्युप॒निषत्, इति॥
इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्ये-
कोनाशीतितमोऽनुवाकः॥७९॥

[[902]]

परिशिष्टत्वेन संगृहीतः [अनु॰ ७९]

इत्येवमतीतेन ग्रन्थेन प्रोक्ता येयं विद्या सेयमुपनिषद्रहस्यविद्या
अथ मीमांसा - तस्य(त्र) संन्यासरूपस्य चतुर्थाश्रमस्य सद्भावस्तृतीयाध्यायस्य चतुर्थपादे चिन्तितः -
"नास्त्यूर्ध्वरेताः किंवाऽस्ति नास्त्यसावविधानतः।
वीरघाताद्वि(तो वि)धेः क्लृप्तावन्धपङ्ग्वादिगा स्मृतिः॥
अस्त्व(स्त्य)पूर्वविधेः क्लृप्तेवीरहाऽनग्निको गृहो।
अन्धादेः पृथगुक्तत्वात्स्वस्थानां श्रूयते विधिः॥
पूर्वोधिकरणे स्वतन्त्रमात्मविज्ञानं कर्मनैरपेक्ष्येण पुरुषार्थसाधनमित्युक्तम्। तस्य चाऽऽत्मज्ञानस्योर्ध्वरेतःस्वाश्रमेषु सुलभत्वादाश्रमसद्भावश्चिन्त्यते। तत्र नास्त्यूर्ध्वरेता इति प्राप्तम्। कुतः। विध्यभावात्। "त्रयो धर्मस्कन्धा यज्ञोऽध्ययनं दानमिति प्रथमस्तप एव द्वितीयो ब्रह्मचार्याचार्यकुलवासी तृतीयः" इत्यत्र यज्ञाद्युपलक्षितगार्हस्थ्यस्य तपःशब्दलक्षितवानप्रस्थत्वस्य नैष्ठिकब्रह्मचर्यस्य च परामर्शमात्रं गम्यते। न विधिरुपलभ्यते। न चापूर्वार्थत्वेन विधिः कल्पयितुं शक्यः। "वीरहा वा एष देवानां योऽग्निमुद्वासयते" इत्यग्न्युद्वासनलक्षणस्य गार्हस्थ्यपरित्यागस्य निन्दितत्वात्। चत्वार आश्रमा इति स्मृतिस्तु गार्हस्थ्यधर्मानधिकृतान्धपङ्ग्वादिविषया भविष्यति। न ह्यन्धस्याऽऽज्यावेक्षणोपेते कर्मण्यधिकारः। नापि पङ्गोर्विष्णुक्रमणाद्युपेते कर्मण्यधिकारः। तस्माच्चक्षुरादिपाटवयुक्तास्याऽऽत्मज्ञानोपयुक्त ऊर्ध्वरेता आश्रमो नास्तीति प्राप्ते ब्रूमः। अस्त्यूर्ध्वरेता आश्रमः। विध्यश्रवणेऽप्यपूर्वार्थत्वेन कल्पयितुं शक्यत्वात्। न च वीरघातदोषः। उत्सन्नाग्निविषयत्वाद्वीरहत्यायाः। यत्त्वन्धविषयत्वं स्मृतेरुक्तं तदसत्। "अथ पुनरव्रती वा व्रती वाऽस्नातको वा स्नातको वोत्सन्नाग्निरनग्निको वा यदहरेव विरजेत्तदहरेव प्रव्रजेत्" इति विरक्तानां गार्हस्थ्यानधिकृतानां पृथक्संन्यासविधानात्। न च चक्षुरादिपाटववतामाश्रमान्तरविध्यभावः। जाबालश्रुतौ प्रत्यक्षविध्युपलम्भात् - "ब्रह्मचर्यं समाप्य गृहो भवेद्गृहाद्वनो भूत्वा प्रव्रजेत्" इति।
तस्मादस्त्याश्रमान्तरम्"।
तत्रैवान्यच्चिन्तितम् -
"लोककाम्याश्रमी ब्रह्मनिष्ठामर्हति वा न वा।
यथावकाशं ब्रह्मैव ज्ञातुमर्हत्यवारणात्॥
अनन्यचित्तता ब्रह्मनिष्ठाऽसौ कर्मठे कथम्।
कर्मत्यागो ततो ब्रह्मनिष्ठामर्हति नेतरः॥
त्रयो धर्मस्कन्धा इत्यत्राऽऽश्रमानधिकृत्य सर्व एते पुण्यलोका भवन्तीत्याश्रमानुष्ठायिनां पुण्यलोकफलमभिधाय ब्रह्मसंस्थोऽमृतत्वमेतीति मोक्षसाधनत्वे[न] ब्रह्मनिष्ठा

[[903]]

[अनु॰ ७९] सभाष्यो दशमप्रपाठकः।

प्रतिपाद्यते। सेयं ब्रह्मनिष्ठा पुण्यलोककामिन आश्रमिणोऽपि संभाव्यते। आश्रमकर्माण्यनुष्ठाय यथावकाशं ब्रह्मनिष्ठायाः कर्तुं शक्यत्वात्। न हि लोककामी ब्रह्म न जानीयादिति निषेधोऽस्ति। तस्मादस्ति सर्वस्याप्याश्रमिणो ब्रह्मनिष्ठेति प्राप्ते ब्रूमः। ब्रह्मनिष्ठा नाम सर्वव्यवहारपरित्यागे सत्यनन्यचित्ततया ब्रह्मणि परिसमाप्तिः। न चासौ कर्मशूरे संभवति। कर्मानुष्ठानत्यागयोः परस्परविरोधात्। तस्मात्कर्मत्यागिन एव ब्रह्मनिष्ठेति स्थितिः।
अस्मिन्नर्थे श्रुतिस्मृतिवाक्यानि संक्षिप्य प्रदर्श्यन्त-
"त्याग एव हि सर्वेषां मोक्षसाधनमुत्तमम्।
त्यजतैव हि विज्ञेयं त्यक्तुः प्रत्यक्परं पदम्॥
मुक्तेश्च बिभ्यतो देवा मोहेनापिदधुर्नरान्।
ततस्ते कर्मसूद्युक्ताः प्रा(प्र) वर्तन्ते विचक्षणाः॥
अतः संन्यस्य कर्माणि सर्वाण्यात्मावबोधतः।
हत्वाऽविद्यां धिया प्राप त(यैवेयात्त)द्विष्णोः परमं पदम्"॥
इति भाल्लविशाखायामामनन्ति।
"सशिखं वपनं कृत्वा बहिःसूत्रं त्यजेढ्बुधः।
यदक्षरं परे ब्रह्म तत्सूत्रमिति धारयेत्॥
ज्ञानशिखी(खा) ज्ञाननिष्ठा ज्ञानयज्ञोपवीतिनः।
ज्ञानमेव परं तेषां पवित्रं ज्ञानमुच्यते॥
अग्नेरिव शिखा नान्या यस्य ज्ञानमयी शिखा।
स शिखीत्युच्यते विद्वान्नेतरे केशधारिणः"॥
इत्याथर्वणिका आमनन्ति।
"कुटुम्बपुत्रदारांश्च वेदाङ्गानि च सर्वशः।
यज्ञान्यज्ञोपवीतं च त्यक्त्वा गूढश्चरेन्मुनिः"॥
इति बाष्कलशाखायामामनन्ति।
"स शिखान्केशान्निकृन्त्य विसृज्य यज्ञोपवीतं भूः स्वाहेत्यप्सु जुहुयात्।
त्रिदण्डं कुण्डिकां शिक्यं त्रिविष्टब्धमुपानहौ।
शीतोपघातिनीं कन्थां कौपीनस्य तु छादनम्॥
यज्ञोपवीतं वेदांश्च सर्व तद्वर्जयेद्यतिः"॥
इति कठा आमनन्ति।

[[904]]

परिशिष्टत्वेन संगृहीतः - [अनु ॰ ८०]

"अथ परिव्राड्विवर्णवासा मुण्डोऽपरिग्रहः शुचिरद्रोही भैक्षाणो ब्रह्मभूयाय भवति" इति जाबालिका आमनन्ति। "अथ परिव्राडेकशाटी [परिवृतो] मुण्डोदरपात्र्यरण्यनित्यो भिक्षार्थं ग्रामं प्रविशेदासायं प्रदक्षिणेनावि चिकित्सन्सार्ववर्णिकभैक्षाचरणमभिशस्तपतितवर्जमयज्ञोपवीती शौचनिष्ठः काममेकं वैणवं दण्डमाददीत" इति मैत्रायणीशाखायामामनन्ति। "कन्याकौपीनोत्तरासङ्गानां त्यागिनो यथाजातरूपधरा निर्ग्रन्था निष्परिग्रहाः" इति संवर्तश्रुतिः। "गृहस्थो ब्रह्मचारी वानप्रस्थो [वा] लौकिकाग्नीनुदराग्नौ समारोपयेद्गायत्रीं च स्वमुखाग्नौ समारोपयेदुपवीतं भूमौ वाऽप्सु वा विसृजेत्" इति वारुणीश्रुतिः।
"यथोक्तान्यपि कर्माणि परिहाय द्विजोत्तमः।
आत्मज्ञाने शमे च स्याद्वेदाभ्यासे च यत्नवान्॥
एतद्द्विजन्मसाफल्यं ब्राह्मणस्य विशेषतः।
प्राप्यैतत्कृतकृत्यो हि द्विजो भवति नान्यथा॥
यदा तु विदितं तत्स्यात्परं ब्रह्म सनातनम्।
तदैकदण्डं संगृह्य उपवीतं शिखां त्यजेत्"॥

इत्यादयः स्मृतयः उदाहार्याः॥
इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्य एकोनाशीतितमोऽनुवाकः॥ ७९॥
________________________
________________________

### ८० 
अथाशीतितमोऽनुवाकः।
________________________
संन्यासस्यैव ब्रह्मज्ञानं प्रत्यन्तरङ्गसाधनत्वाज्जिज्ञासोः संन्यास एव युक्तो न तु कर्मानुष्ठानमित्युक्तम्। तर्हि निष्पन्ने तत्त्वसाक्षात्कारे कर्माण्यनुष्ठीयन्तामित्येतां शङ्कां निवारयितुं तत्त्व[ज्ञानि]व्यवहाराणां लौकिकानां सर्वेषां यागरूपत्वमुच्यते। न हि यागस्य यागाधिकारशङ्काऽस्ति। अतोऽस्मिन्ननुवाके पूर्वभागेण योगिनोऽवयवा यज्ञाङ्गद्रव्यत्वेनाऽऽम्नायन्ते-
तस्यै॒वं वि॒दुषो॑ य॒ज्ञस्या॒ऽऽत्मा यज॑मानः श्र॒द्धा
पत्नी॒ शरीरमि॒ध्यमुरो॒ वेदि॒र्लोमा॑नि ब॒र्हिर्वेदः॒
शिखा॒ हृद॑यं॒ यूपः॒ काम॒ आज्यं॑ म॒न्युः प॒शिस्तपो॒ऽ-
ग्निर्दमः॑ शमयि॒ता दक्षि॑णा॒ वाग्घोता॑ प्रा॒ण उ॑द्गा॒ता
चक्षु॑रध्व॒र्युर्मनो॒ ब्रह्मा॒ श्रोत्र॑मग्नीत्--, इति।

[[905]]

[अनु॰ ८०] सभाष्यो दशमप्रपाठकः।
तस्य पूर्वोक्तस्य संन्यासिन एवं विदुषः पूर्वोक्तेन प्रकारेण ब्रह्मणो महत्त्वं साक्षात्कृतवतो जीवन्मुक्तस्य संबन्धी यो यज्ञोऽस्ति तस्य यज्ञस्य देहेन्द्रियादिसाक्षो य आत्मा सभाष्यो दशमप्रपाठकः। एव यजमानसदृशः, तस्य स्वामित्वात्। या तु तदन्तःकरणे श्रद्धा सा पत्नी। यच्च शरीरं तदिध्मम्। एवमुरआद्यवयवानां वेद्यादिरूपत्वोपचारो योजनीयः। यस्तु दमः शमयिता सर्वेन्द्रियोपशमकारी चित्तवृत्तिविशेषस्तस्य दक्षिणारूपत्वमुन्नेयम्।
जघनस्यानुवाकस्य द्वितीयभागेन योगिव्यवहारस्य ज्योतिष्टोमावयवक्रियारूपत्वं दर्शयति-
याव॒द्ध्रिय॑ते॒ सा दी॒क्षा यदश्ना॑ति॒ तद्धवि॒र्यत्पिव॑ति॒
तद॑स्य सोमपा॒नं यद्रम॑ते॒ तदु॑प॒सदो॒ यत्सं॒चर॑त्युप॒-
विश॑त्यु॒त्तिष्ठ॑ते च॒ स प्र॑व॒र्ग्यो॑ यन्मुखं॒ तदा॑हव॒-
नीयो॒ या व्याहृ॑तिराहु॒तिर्यद॑स्य वि॒ज्ञानं॒ तज्जु॒-
होति॒ यत्सा॒यं प्रा॒तर॑त्ति॒ तत्स॒मिघं॒ यत्प्रा॒तर्म॒घ्यं-
दि॑न ꣳ सा॒यं च तानि सव॑ननि॒--, इति।
यावन्तं कालं भोजनकृत्वा ध्रियते विदुषा धार्यते सा धृतिर्दीक्षाख्यसंस्काररूपा। एवं भोजनादौ हविरादिरूपत्वमुन्नेयम्।
अथास्यानुवाकस्य तृतीयभागेन जीवन्मुक्तस्य संबन्धिनां कालविशेषाणां नानाविधयागरूपत्वमाह--
ये अ॑होरा॒त्रे ते द॑र्शपूर्णमा॒सौ ये॑ऽर्धमा॒साश्च॒
मासा॑श्च॒ ते चा॑तुर्मा॒स्यानि॒ य ऋ॒तव॒स्ते प॑शुब॒न्धा
ये सं॑वत्स॒राश्च॑ परिवत्स॒राश्च॒ तेऽह॑र्ग॒णाः स॑र्ववेद॒सं
वा ए॒तत्स॒त्रं यन्मर॑णं॒ तद॑व॒भृथः॑--, इति।

संवत्सराश्च परिवत्सराश्चेतिचकाराभ्यामिदावत्सरानुवत्सरेद्वत्सराः समुच्चीयन्ते। प्रभवादिषु षष्टिसंवत्सरेष्वेकैकं पञ्चकं युगशब्दाभिधेयं तस्मिंश्च पञ्चापि क्रमेण संवत्सरपरिवत्सरेदावत्सरानुवत्सरेद्वत्सरसंज्ञका द्रष्टव्याः।
तथाच कालनिर्णये संग्रहकारेणोदाहृतम्—
"चान्द्राणां प्रभवादीनां पञ्चके पञ्चके युगे।
संपरीगान्विदित्येतच्छब्दपूर्वास्तु वत्सराः" इति॥
११४

[[906]]

परिशिष्टत्वेन संगृहीतः-- [अनु० ८०]
अहर्गणा द्विरात्रादयः। सर्ववेदसं सर्व[स्व]दक्षिणाकम्। अत्रैतच्छब्देन प्रकृताहोरात्रादिपरिवत्सरान्तसर्वकालसमु(मष्ट्यु)पलक्षितं योगिन आयुर्विवक्ष्यते। यदायुस्तत्सर्वस्वदक्षिणोपेतं सूत्रमित्यर्थः।
अस्यानुवाकस्य चतुर्थभागेन सर्वयज्ञात्मकं योगिन उपासीनस्य क्रममुक्तिलक्षणं फलमाह--
ए॒तद्वै॒ ज॑रामर्यमग्निहो॒त्र ꣳ स॒त्रं ए॒वं वि॒द्वानु॑द॒ग-
य॑ने प्र॒मीय॑ते दे॒वाना॑मे॒व म॑हि॒मानं॑ ग॒त्वाऽऽदि॒-
त्यस्य॒ सायु॑ज्यं गच्छ॒त्यथ॒ यो द॑क्षि॒णे प्र॒मीय॑ते
पितृ॒णामेव म॑हि॒मानं॑ ग॒त्वा च॒न्द्रम॑सः॒ सायु॑ज्य ꣳ
सलो॒कता॑माप्नोत्ये॒तौ वै सु॑र्याचन्द्र॒मसो॑र्महि॒मानौ॑
ब्राह्म॒णो वि॒द्वान॒भिज॑यति॒ तस्मा॑द्ब्र॒ह्मणो॑ महि॒-
मान॑माप्नोति॒ तस्मा॑द्ब्रह्मणो॑ महि॒मान॑म्, इति॥

इति कृष्णयजुर्वेदीयतैत्तिरीयारण्यकदशमप्रपाठके नारायणोपनिषद्य-
शीतितमोऽनुवाकः॥८०॥

जरामरणावधिकं यद्योगिचरितमस्ति त[देत]द्वेदोक्ताग्निहोत्रादिसहस्रसंवत्सरसत्रान्तकर्मस्वरूपमित्येवं यः पुमान्विद्वानुपासीन उत्तरायणे म्रियते, स उपासको देवानामिन्द्रादीनां महिमानमैश्वर्यं प्राप्य तदूर्ध्वमादित्य[स्य] सायुज्यं सहवासं तादात्म्यं वा भावनातारतम्येन प्राप्नोति। अथ पूर्वोक्तवैलक्षण्येन य उपासको दक्षिणायने म्रियते स उपासकः पितृणामग्निष्वात्तादीनामैश्वर्यं प्राप्य चन्द्रमसः सायुज्यं पूर्ववत्प्राप्नोति। य एवमेतौ सूर्याचन्द्रमसोर्महिमानावनुभवन्ब्राह्माणस्तत्त्वं(त्र) सगुणब्रह्मरूपं हिरण्यगर्भ विद्वाँस्तल्लोकवासिनामुपदेशिनामुपासीनोऽभिजयति हिरण्यगर्भसाक्षात्काररूपं प्राप्नोति। अ(त)स्मात्साक्षात्कारा[त्त]ल्लोकवासिदेहपातादूर्ध्वं हिरण्यगर्भलोके गत्वा तत्र ब्रह्मणो हिरण्यगर्भस्य महिमानमैश्वर्यं प्राप्नोति। तत्रोत्पन्नब्रह्म[तत्त्व]साक्षात्कारस्तस्माज्ज्ञानाद्ब्रह्मलोकविनाशादूर्ध्वं सत्यज्ञानादिलक्षणस्य ब्रह्मणो महिमानं महत्त्वं च प्राप्नोति। (*इत्युपनिषदिति वाक्येन यथोक्तविद्यायास्तत्प्रतिपादकस्य ग्रन्थस्य चोपसंहारः क्रियते)
________________________
* धनुश्चिह्नान्तर्गतोऽधिको ग्रन्थः प्रमादात्पतितः।
________________________
१ ङ. तुर्यभागेन(ण)।

[[907]]

[अनु॰ ८०] सभाष्यो दशमप्रपाठकः।
अथ मीमांसा। तृतीयाध्याये तृतीयपादे चिन्तितम्-
पुंविद्यैका विभिन्ना वा तैत्तिरीयकताण्डिनोः॥
महणावभृथत्वादिसाम्यादेकेति गीय(गभ्य)ते।
बहूनां रूपभेदेन किंचित्साम्यस्य बाधनात्।
न विद्यैक्यं तैत्तिरीये ब्रह्मविद्याप्रशंसनात्॥

अस्ति तैत्तिरीये पुरुषविद्या - "तस्यैवं विदुषो यज्ञस्याऽऽत्मा यजमानः" इति। तथा ताण्डिशाखायामपि श्रूयते - "पुरुषो वाव यज्ञः" इति। सेयमेकैव पुरुषविद्या। यन्मरणं तदवभृथो मरणमेवावभृथ इत्यभयत्र समानधर्मश्रवणात्प्रातःसवनादीनां च समानत्वादिति प्राप्ते ब्रूमः। वेद्यस्वरूपस्य भूयांस्तत्र भेद उपलभ्यते। तथा हि-विदुषो यो यज्ञस्तस्य यज्ञस्याऽऽत्मेति तैत्तिरीयके व्यधिकरणे षष्ठ्यौ। अन्यथाऽऽत्मा यजमान इति कथं [न] व्याहन्येत। ताण्डिनां तु पुरुषयज्ञयोः सामानधिकरण्यं श्रुतमित्येको रूपभेदः। आत्मयजमानादिकं च सर्वमत्र श्रुतं ताण्डिशाखायां नोपलभ्यते। यत्तु ताण्डिनामुपलभ्यते त्रेधा विभक्तस्याऽऽयुषः सबनत्रयत्वमित्यादि न तत्किंचिदपि तैत्तिरीयके पश्यामः। अतो मरणावभृथत्वाद्यल्पसाभ्येऽपि बहूनां रूपभेदानां विद्यमानत्वाद्विद्ययोर्भेद एवोचितः। अपिच न तैत्तिरीयाणां कर्मसाधनत्वमुपलभ्यते किं तर्हि ब्रह्मविद्याप्रशंसा। तस्यैवं विदुष इति ब्रह्मविद उत्कर्षणात्। तस्मान्न विद्यैक्यशङ्कायामप्यवकाशोऽस्ति। क्रममुक्तिन्न(श्च) तस्मिन्ननुवाके तत्त्वज्ञानिसेवानिमित्ताऽऽभिहितेत्यदोषमतिमङ्गलम्॥

इति कृष्णयजुर्वेदीयतैत्तिरीयारण्यकदशमप्रपाठके नारायणीयापरनामधेययुक्तायां
याज्ञिक्यामुपनिषदि भाष्येऽशीतितमोऽनुवाकः॥८०॥

[* अम्भ॒स्यैक॑पञ्चा॒शच्छ॒तं जा॒तवे॑दसे॒ चतुर्दश॒ भूरन्नं॒ भू॒रग्नये॒
भूर॒ग्नये॒ चैक॑मेकं पा॒हि पा॒हि च॒त्वारि॑ चत्वारि॒ यश्छन्द॑सां॒ द्वे
नमो॒ ब्रह्म॑ण ऋ॒तं तपो॒ यथा॑ वृ॒क्षस्यैक॑मेकम॒णोरणी॑या॒ ꣳश्चतु॑-
स्त्रि ꣳशत्सहस्र॒शी॑र्ष॒ ꣳ षड्वि॑ ꣳतिरादि॒त्यो वा ए॒ष आ॑दि॒त्यो
वै तेज॒ एक॑मेकं॒ निध॑नपतये॒ त्रयो॑वि ꣳशतिः स॒द्योजा॒तं त्रीणि॑
वामदे॒वायैक॑म॒धोरे॑भ्य॒स्तत्पुरु॑षाय॒ द्वे द्वे ईशानो नमो हिरण्यबा-
हव॒ एक॑मेकमृ॒त ꣳ स॒त्यं द्वे सर्वो॒ वै च॒त्वारि॒ कद्रु॒द्राय॒ त्रीणि॒
________________________
* एतचिहान्तर्गतो ग्रन्थो ज. पुस्तके नास्ति।

[[908]]

परिशिष्टत्वेन संगृहीतः - [अनु॰ ८०]

यस्य॒ वैक॑ङ्कती कृणु॒ष्व पाजोऽदि॑तिरापो॒ वा इ॒द ꣳ सर्व॒मेक॑मे-
क॒मापः॑ पुनन्तु च॒त्वार्यग्निश्च सूर्यश्च नव॑ न॒वोमिति॑ च॒त्वार्याया॑तु॒
पञ्चौजो॑ऽसि॒ दशो॒त्तमे॑ च॒त्वारि॒ घृणि॒स्त्रीणि॒ ब्रह्म॑मेतु॒ मां यास्ते॑
ब्रह्मह॒त्यां द्वाद॑श॒ ब्रह्म॑मे॒धया॒ऽद्या न॑ इ॒मं भ्रू॑णह॒त्यां ब्रह्म॑
मे॒धवा॑ ब्र॒ह्मा दे॒वाना॑मि॒दं वीरह॒त्यामेका॒न्नवि॑ ꣳ शतिरेकान्नवि॑ ꣳ-
शतिर्मे॒धा दे॒वो मे॒धां म॒ इन्द्र॑श्च॒त्वारि॑ चत्वा॒र्यामां॑ मे॒धा द्वे मयि॑
मे॒धामेक॒मपै॑तु॒ परं॒ वातं॑ प्रा॒णम॑मुत्र॒भूया॒द्धरि॒ ꣳशल्कै॑र॒ग्निं मा छि॑दो
मृत्यो॒ मा नो॑ म॒हान्तं॒ मा न॑स्तो॒के प्रजा॑पते स्वस्ति॒दा त्र्य॑भ्बकं॒
ये ते॑ स॒हस्रं॒ द्वे द्वे मृ॒त्यवे॒ स्वाहैकं॑ दे॒वकृ॑त॒स्यैका॑दश॒ यद्वो॑ देवाः॒
कामोऽकार्षी॒न्मन्युरकार्षी॒द्द्वे द्वे तिलाञ्जुंहोमि गावः श्रियं प्र॑जाः
पञ्च॒ तिलाः कृष्णाश्चोर॑स्य॒ श्रीः प्रज्ञा तु जातवे॑दः स॒प्त प्राण-
वाक्त्वक्छिरो(र उ)त्तिष्ठ पुरुष॑ पञ्च॒ पृथिवीशब्दमनोवागव्य-
क्ताऽऽत्माऽन्तरात्मा परमात्मा मे क्षुधेऽन्नमय॒ पञ्च॑दशा॒ग्नये॒
स्वाहैक॑चत्वारि॒ ꣳशर्दो॑ तद्ब्र॒ह्म नव॑ श्र॒द्धायां॑ प्रा॒णे निवि॑ष्ट॒श्चतु॑र्वि ꣳ-
शतिः श्र॒द्धायां॒ दशाङ्गुष्ठमात्रः पुरुषो द्वे वाङ्म॑ आ॒सन्न॒ष्टौ वयः॑
सुप॒र्णाः प्राणानां ग्रन्थिरसि द्वे द्वे नमो रुद्रायैकं त्वमग्ने द्युभि॒र्द्वे
शि॒वेन॑ मे॒ संतिष्ठस्व स॒त्यं प्रा॑जाप॒त्यस्तस्यै॒वमेक॑मेक॒मशी॑तिः॥]

ॐ स॒ह ना॑ववतु स॒ह नौ॑ भुनक्तु । स॒ह वी॒र्यं॑ करवावहै ।
ते॒ज॒स्वि ना॒वधीत॑मस्तु॒ मा वि॑दिविषा॒वहै॑ ॥

ॐ शान्तिः॒ शान्तिः॒ शान्तिः॒॥
हरिः॑ ॐ।

इति कृष्णयजुर्वेदीयतैत्तिरीयारण्यके परिशिष्टत्वेन संगृहीतो
दशमः प्रपाठकः समाप्तः॥१०॥

[[909]]

[अनु॰ ८०] सभाष्यो दशमप्रपाठकः।

वेदार्थस्य प्रकाशेन तमो हार्दं निवारयन्।
पुमर्थाश्चतुरो देयाद्विद्यातीर्थमहेश्वरः॥१॥

इति कृष्णयजुर्वेदीयतैत्तिरीयारण्यके परिशिष्टत्वेन संगृहीतं दशम-
प्रपाठकभाष्यं समाप्तम्॥१०॥

________________________

समाप्तमिदं सपरिशिष्टं सभाष्यं तैत्तिरीयारण्यकम्।