+++
title = "०२ अपर-प्रयोग-दर्पणः"

+++

Source: [TW](https://archive.org/details/prayoga-darpana)


<details><summary>विस्तारः (द्रष्टुं नोद्यम्)</summary>

पठनसौकर्याय क्रमः किञ्चिद् व्यत्यस्तो विषयानुरोधेन। 
</details>


॥ श्रीः ॥

प्रयोगदर्पणः

श्रीमन्नैध्रुवकाश्यपान्वयजनुषा श्रीवीर-राघवसूरिणा विरचितः

(श्रीनिवासाचार्यकृतया अनुक्रमणिकया सहितः)  
एन्. एस्. रामानुजताताचार्येण संपादितः  

श्रीः  
॥ हरिः ओम् ॥  
॥ श्रीमते हयग्रीवाय नमः ॥

प्रयोगदर्पणम्

ससीतं सानुजं रामं  
सम्प्रणम्य सहस्रशः ।  
प्रयोगदर्पणं सम्यक्  
साम्प्रतं क्रियते मया ॥  
श्रीधराद्य्-अस्मद्-आचार्य-  
पर्यन्तान् प्रणमन् गुरून् ।  
प्रयोग-दर्पणं कुर्वे  
दृश्यते येन संस्फुटम् ॥

## प्रस्तावना 

पञ्चवर्षेभ्यः पूर्वम् अनुक्रमणिकासहितं प्रयोगचन्द्रिकाख्यं ग्रन्थं प्राचीकशम् ।  
तत्र चत्वारिंशत्-संस्कारान्तर्गतानां  
गर्भाधान-पुंसवन-सीमन्तोन्नयन-जातकर्म-नामकरणान्नप्राशन--  
चौलोपनयन--वेद-व्रत--स्नान-विवाह--पञ्च-महायज्ञ--पाक-यज्ञादीनाम्  
अनुष्ठाने वर्तमानानां संस्काराणां प्रयोगक्रमः समन्त्रकः प्रतिपादितोऽस्ति ।  
स चानुष्ठातॄणाम् अनुष्ठापयितॄणां चात्यन्तसहायकारी प्रचरति ।  
प्रयोगचन्द्रिकाकाराः श्रीमन्नैध्रुव-काश्यपान्वय-जन्मानः श्रीवीरराघवाचार्याः ।  
अनुक्रमणिकाकाराश्च प्रयोगचन्द्रिकाकृद्-भागिनेय-पुत्राः वङ्गीपुर-वंश्याः श्रीनिवासाचार्याः ।

तैरेव वीरराघवाचार्यैः मरणादिश्राद्धान्तक्रियाकलाप-प्रयोग-प्रतिपादकः प्रयोग-दर्पणाख्यो ग्रन्थो व्यरचि ।  
तद्-भागिनेय-पुत्रैः श्रीनिवासाचार्यैर् एव प्रयोग-दर्पणानुक्रमणिकाख्यो ग्रन्थो निरमायि ।  
और्ध्व-देहिक-संस्कार-क्रम-प्रतिपादको ऽयं ग्रन्थः सर्वोपजीव्यः ।  
पूर्व-प्रयोगापराभिधान-चत्वारिंशत्-संस्कारान्तर्गत-गर्भाधानादि-स्थालीपाकान्त-क्रियाकलाप-प्रयोग-कुशलाः बहुलं लभ्येरन् ।  
अपर-प्रयोगापराभिधान+और्ध्वदेहिक-क्रियाकलापानुष्ठापकास् तु विरलाः...  
एतं प्रयोग-दर्पणं कण्ठस्थीकृत्य पुरोहिताः और्ध्व-देहिक-क्रिया-जातम् अनुष्ठापयन्ति ।+++(5)+++  

ग्रन्थोऽयं शत-संवत्सरेभ्यः प्राक् तेलुगु-लिप्यां ग्रन्थ-लिप्यां च मुद्रापितः ।  
अधुना दुर्लभः ।  
लभ्यमानोऽपि शीर्णप्रायः पठितुम् अशक्यश् च संवृत्तः । 

[[ii]]

अतः पुरोहिताः सर्वेऽपि देवनागर-लिप्याम् अस्य मुद्रणम् उपकारकं स्याद् इति प्रार्थयन्त ।  
तेषां प्रार्थनाम् अनुसृत्य विश्व-प्रसिद्ध-पाण्डित्यैः पण्डित-राजैः डि. टि. ताताचार्यस्वामिभिः  
अनुक्रमणिका-सहितस्य प्रयोग-दर्पणस्य  
श्री उ. वे.वीरापुरं वेङ्कट-दीक्षित-हस्तेन देवनागर-लिप्यां प्रतिलिपिं कारयित्वा  
तत्प्रतिः स्थापिता ।  
तैश् चिकीर्षितम् अपि मुद्रणं न सम्पादितम् ।

अहं तत्-प्रतिं श्रीवेङ्कट-दीक्षितात् स्वीकृत्य  
आवश्यक-शोधनं कृत्वा  
मुद्रणार्थ-द्रविण-साहाय्यार्थं वर्ष-त्रयात् पूर्वं  
तिरुमल-तिरुपति-देवस्थानकार्यालये प्रार्थनापत्रं प्राहिणवम् । 

मदीयं प्रार्थनापत्रं सम्बद्ध-समितौ निक्षिप्य  
द्रव्यसाहय्यं देवस्थानाधिकारिणः समकल्पयन् ।  
अत एवेदानीं मुद्रणम् अस्य अनुक्रमणिका-सहितस्य प्रयोगदर्पणस्य सम्पद्यते ।  

सत्य-सायि-मुद्रणालयेऽस्य मुद्रणं कारितम् ।  
तत्र स्वरचिह्नानाम् अभावात् सस्वरं मन्त्राणां मुद्रणं न कृतम् ।+++(5)+++  
अथापि मन्त्रज्ञानां न भविष्यति क्लेशः ।  

अपूर्वतया देवनागराक्षरैर् मुद्रितम् इदं पुस्तकं दृष्ट्वा  
प्राप्य च सर्वे सन्तुष्येयुर् इति विश्वसिमि ।  
श्री उ. वे. डि. टि. स्वामिनाम् अन्तरात्मा प्रसन्नो भविष्यति । 

प्रतिलिपि-कर्तॄणां वेङ्कट-दीक्षितानां,  
द्रव्य-साहाय्यम् उपकल्पितवतां तिरुमल-तिरुपति-देवस्थानाधिकृतानां च  
मदीयं हार्दं कार्तज्ञ्यम् आविष्करोमि ।  
मुद्रणकर्त्रे सत्य-साईमुद्रणालयाधिकृताय श्रेयांसि भूयांस्याशासे ।

5-4-94  
तिरुपतिः  
एन्. एस्. रामानुजताताचार्यः

## मृतेः प्राक्

श्रीवैकुण्ठं गमिष्यन्तं पित्रादिं  
शन्नो देवीः, आपो वा इदं द्रुपदादिव, आपो हिष्ठा मयोभुवः, ऋतं च सत्यं च, इत्येतैः मन्त्रैः संस्नाप्य  
शुद्ध-वस्त्रोर्ध्वपुण्ड्र-पद्माक्ष-तुलसी-मालाः धारयित्वा  
महद्-अवलोकनं कारयित्वा  
तत्-पादोदकं सालग्राम-तीर्थं च प्राशयित्वा  
शिरसि च प्रोक्ष्य  
तुलसीं धारयित्वा  
तत्-पापानुगुणं द्वादशाब्द-कृच्छ्रं षड्-अब्द-कृच्छ्रं त्र्यब्द-कृच्छ्रम् अब्द-कृच्छ्रम्  
इति क्रमेण षष्ट्य्-उत्तर-शत-त्रयम् अशीत्य् अधिकशतं नवतिः त्रिंशद्  
इत्य् एतेषां प्रतिनिधिं प्रतिकृच्छ्रं गोदानं  
तन्-मूल्यं विंशति-माष-परिमाण-स्वर्ण-दानं  
दश-माष-परिमाण-स्वर्णदानं वा  पञ्चमाषपरिमितिस्वर्णदानं वा  
षष्टि-ब्राह्मण-भोजनं चतुर्विंशति-ब्राह्मण-भोजनं वा द्वादश-ब्राह्मण-भोजनं वा  
तावत्-पर्याप्तम् आमं (धान्यदानं) वा  
तन्-मूल्य-दानं वा  
अयुत-गायत्री-जपं वा  
गायत्र्या तिल-होम-सहस्त्रं वा  
प्राणायामशतद्वयं (अनशन) वेदपारायणम्  
अहोरात्रम् उपवासं  
द्वियोजन-तीर्थ-यात्रां  
पुण्यतीर्थे द्वादश-वारम् अनार्द्र-वस्त्र-सशिरस्क-स्नानं  
समुद्र-ग-नदी-स्नानं वा  
कालानुगुणं शक्त्य्-अनुगुणं वा यत्किञ्चित् 
(परिषद्)-अनुज्ञापूर्वकं कारयेत् ।

[[2]]

अशक्तौ स्वयं वा कुर्यात् ।  

अत्यन्तासन्न-मरण-समये तु  
भगवन्-नाम-कीर्तनम् एव कुर्यात् ।  
न प्रायश्चित्तम् उपदिशेत् ।  
उपदेशे तु मुमूर्षुः मनोव्याकुलतया हरि-कीर्तनं त्यजति;  
तद्-उपदेष्टुश् च महान् दोषो भवति ।  
तस्मात् भगवन्-नाम-सङ्कीर्तनम् एव कारयेत् । 

ततः गौः सवत्सा भोजन-पर्याप्ता भूमिः द्रोण-द्वय-परिमाणाः तिलाः,  
निष्कत्रय-परिमाणं स्वर्णम्, आढक-परिमाणम् आज्यं,  
सूक्ष्म-वस्त्र-द्वयं, सार्ध-रवारि+++(=४-द्रोणं)+++ धान्यं,  
षष्टि-पलं गुडं, निष्क-चतुष्टय-परिमाणं रौप्यं, सार्ध-रवारि लवणम्  
इत्येतानि दश दानानि  
अन्न-पानाश्व-सालग्राम-दानानि शक्त्य्-अनुसारेण कारयेत् कुर्याद् वा ।  

पुण्य-सूक्त--पुण्य-मन्त्राष्टाक्षर-द्वादशाक्षर--श्रीराम-षड्-अक्षर--प्रणवोपनिषदः पठेत् जपेच् च ।

### मृतस्य पुनर्जीविते

प्राणवायौ केनचित् दोषेण नासाग्रवर्तिनि सति मृतवत् भविष्यति । तस्मात् न शीघ्रं प्रेतकर्म उपक्रमेन । यामं यामद्वयं वा अवलोक्य, पश्चात् उपक्रमेत । अन्यथा ब्रह्महत्या भवति । तथा निश्चिते न विलम्बेत । शीघ्रं निर्हरेत् । स निर्हरणात् प्राक् यदि जीवति अग्नय आयुष्मते स्थालीपाकं कुर्यात् । आहिताग्निश्चेत् अग्नय आयुष्मते पुरोडाशम् अष्टाकपालं
निर्वपेत् । यदि मार्गे श्मशाने वा जीवति तत्पित्रादिः तं घृतकुम्भे निमज्य जातकर्मादि कुर्यात् ।

## सिंहावलोकनम्
### संस्कर्तृ-क्रमः

अथ संस्कर्तृक्रमः।

पुत्रः, स-पत्नी-पुत्रः, पुत्रिका-पुत्रः, दत्तः,  
पौत्रः, धनहारी, दौहित्रः, दौहित्रः+++(=??)+++, +++(पत्नी मृता चेत्)+++ पत्नी-पतिः,  
दुहिता, भ्राता, तत्-पुत्रः,  
असोदर-भ्राता, तत्पुत्रः,  
पिता, माता, स्नुषा,  
धात्री, दौहित्री, पौत्रस्य पत्नी, तत्पुत्री,  
दत्तस्य पत्नी, भगिनी, भागिनेयः,  
सपिण्डः, सोदकः, मातृ-सपिण्डः,
सगोत्रः, शिष्यः,  
ऋत्विक्, भृत्यः, गुरुः, आचार्यः,  
सहाध्यायी, जामाता, सखा, राजा  
इति पूर्व-पूर्वाभावे परः परः कर्ता ।

[[2]]

### क्रिया-विभागः
#### संस्कर्तृ-दृष्ट्या
दाहाद्य्-एकोद्दिष्टान्ताः पूर्वा क्रियाः ।  
तद्-उत्तराः सापिण्ड्यान्ताः ।  
तद्-ऊर्ध्व उत्तराः ।

पुत्रादिः विविधाः क्रियाः कुर्यात्,  
पित्रादिः पूर्वा मध्यमाश् च कुर्यात् नोत्तराः ।

मुख्य-कर्तुः अशक्तिश् चेत्  
प्रधान(भावं)मन्त्रं स्वयं कुर्यात् ,  
अन्यत्-सर्वं दर्भ-प्रदान-पूर्वकम्  
अन्येन प्रत्यासन्नेन कारयेत् ।

पुत्राणां बहुत्वे शीलवृत्तादि-गुणवान् कुर्यात् ।  
सर्वेषां गुणसाम्येऽपि  
पितुः प्रियः कुर्यात् ।  
सर्वेषां प्रियत्वे - ज्येष्ठः कुर्यात् ।  
सर्वेषाम् अप्रियत्वे ऽन्यः कुर्यात् ।+++(5)+++  
दत्तौरसयोः मध्ये कनिष्ठो ऽप्यौरसः कुर्यात् ।

प्रथम-वर्ष-कृत-चौलः  
त्रिवर्षोऽपि अकृत-चौलो वा  
पित्रोः मन्त्रवत् और्ध्वदेहिकं कुर्यात् ।  
तत्पूर्वम् अन्येन कारयेत् ।

भर्तुः पत्नी सर्वं समन्त्रकं कुर्यात् ।  
तयोः +++(बाल-पत्न्योः)+++ मन्त्रोच्चारणाशक्तौ  
प्रधान-व्यतिरिक्तं सर्वं  
दर्भं गृहीत्वा अन्यः कुर्यात् ।  
प्रधानं स-मन्त्रकं ताभ्याम् एव कारयेत् ।

पत्न्यां रजस्वलायाम्  
अमन्त्रकम् अन्यः संस्कुर्यात् ।

चतुर्थे पञ्चमे वा दिने  
सा पुनः संस्कुर्यात् ।  
यद् वा तदानीम् एव उद्धृत-तोयेन स्नात्वा  
प्राजापत्य-कृच्छ्रं तीर्थ-कृच्छ्रं वारुण-कृच्छ्र-पूर्वकं  
दर्भं प्रदाय अन्येन कारयेत् ।

अधर्म-विवाहोढा स्त्री  
भर्तुर् अमन्त्रकं सर्वं कुर्यात् ।+++(4)+++

[[3]]

#### संस्कार्य-दृष्ट्या
अथ अनुपनीतानाम् ऊढानां च संस्कारः ।

##### अल्पवयस्कानां खननम्
जन्ममासम् आरभ्य सौरमानेन त्रयोविंशतिमासेषु कन्याबालयोः मरणे  
प्रेतं संस्नाप्य  
वस्त्रगन्धादिभिः अलङ्कृत्य  
गो-घृतेन अभ्यज्य,  
ग्रामाद् बहिः श्मशानाद् अन्यत्र अस्थिर-हितायां भूम्याम् अवटं खात्वा,  
तत्र दक्षिणाग्रान् दर्भान् संस्तीर्य  
यम-गाथां 'योऽस्य कौष्ठ्य' 'यमं गाय' इति वाक्य-चतुष्टयं यम-सूक्तं  
'परेयुवांसम्' इत्य्-आदि-द्वा-त्रिंशद्-वाक्यं द्वा-दश-वाक्यं वा  
जपद्भिः ज्ञातिभिः सह स्वयं जपन्  
अवटेषु दर्भेषु  
दक्षिणा शिरसं प्रणवेन शाययित्वा  
मृद्भिः प्रच्छादयेत् ।  
मतजाते प्रणववर्जं निरवनेत् ।+++(=??)+++

[[11]]

##### तृतीयवर्षम् आरभ्य उपनयनात् अर्वाक्

तृतीयवर्षम् आरभ्य उपनयनात् अर्वाक्  
तयोः मरणे श्मशान-देश-संमार्जनं हिरण्य-शकल-निधानं च अमन्त्रकं कृत्वा  
'यमङ्गाययमसूक्तजपसहितम्' ‘अस्मात्त्वम् अधिजातोऽसि अयं त्वत्' इति मन्त्रेण संस्कृत्य  
ग्रामाद् बहिः भूमाव् एव प्रथमदिवसे द्वादश तिलोदकाञ्जलीन् त्रीन् पिण्डान्,  
द्वितीये त्रिंशत्तिलोदकाञ्जलीन् चतुरः पिण्डान्,  
तृतीये त्रयस्त्रिंशत् तिलोदकाञ्जलीन् त्रीन् पिण्डांश् च दद्यात् ।

बालानां दाहाद्य्-उदक-पिण्ड-दानम् ।  
पञ्चम-वर्षम् आरभ्य अस्थि-सञ्चयनं कुर्यात् ।  
तृतीये दिवसे क्षीरेण जलेन च अस्थिसेचनम्  
अस्थीनाम् आदानं, कुम्भनिधानं च +अमन्त्रकं कृत्वा  
अस्थिकुम्भं क्षीरेण पूरयित्वा,  
'इदं त एकम्' इति मन्त्रेण निरवनेत् ।

षष्ठ-वर्ष-प्रभृति-नग्न-प्रच्छादन--एकोत्तरवृद्धि--नवश्राद्धादि, एकोद्दिष्टश्राद्धानि च अमन्त्रकं कुर्यात् ।

नवमाब्दादि-पाषाण-स्थापनं षोडश-श्राद्धानि च कुर्यात् ।

त्रयोदशाब्दादि-सोद-कुम्भ-श्राद्धानि स-पिण्डी-करणं च ।

गृहस्थस्य अष्टमाब्दादि स-पिण्डी-करणं कुर्यात् ।

उपनीतस्य विधिवत्  
पितृ-मेधादि-सपिण्डीकरणान्तं मन्त्रवत् कुर्यात् ।

त्रयो-विंशति-मासेष्व् अपि कृत-चूडस्य दाह एव संस्कारः ।

[[12]]

तथैव ऊढाया+++(=??)+++ मरणे,  
तां खनित्वा यामाद् ऊर्ध्वम् उत्थाप्य  
विधिवत् पितृ-मेधादि--स-पिण्डीकरणान्तं मन्त्रवत् कुर्यात् ।

त्रिवर्षाद् ऊर्ध्वम् अनुपनीतानूढयोः मरणे  
द्वादशाहे नारायण-बलिं कुर्यात् ।  
तत्-पूर्वम् अपि कुर्याद् इत्य् एके ।

#### ब्रह्ममेधविधिः

देवतान्तरभजनरहितानां भगवत्प्रपन्नानां ब्रह्मविदामेव ब्रह्ममेधः । एतेषाम् अन्येषामपि पितृमेधः । आरण्यकतृतीयचतुर्थप्रश्नौ ब्रह्ममेधपितृमेधौ । पितृमेधमन्त्रैः ब्रह्ममेधमन्त्रैश्च क्रियमाणो ब्रह्ममेधः । पितृमेधमन्त्रैरेव यः क्रियते स पितृमेधः । ब्रह्ममेधेऽपि संवेशनादिषु केषुचित् कर्मसु न ब्रह्ममेधमन्त्राः । पितृमेधमन्त्रैरेव तानि कर्माणि क्रियन्ते ।


#### सह-मरणे
दम्पत्योः अन्यतर-दहनात्-पूर्वं श्मशानाग्नि-नाशाद् वा? (खात्वा?) अन्यतर-मरणे, अनुगमने च  
चरु-चिति-कुण्ड-सञ्चयन-प्रदक्षिण-नमस्कारोपस्थान-शान्तिहोम--मासिकाब्दिकानि सहैव ।

तिथि-भेदे मासिकाब्दिकानि पृथग् एव  
हस्त-संमार्जन--हिरण्य-शकल-निधान--  
नग्न-प्रच्छादन--पाषाण-वास-उदक-तिलोदक-पिण्डैकोत्तर-वृद्धि--नव-श्राद्ध--  
वृषोत्सर्जन-षोडश-सोदकुम्भ-श्राद्धानि पृथक् ।  
एकोद्दिष्टे सपिण्डी-करणे च प्रेत-होमार्घ्य-निमित्त-वरण-पिण्डाः पृथक्  
एतयोर् मासिकादिषु च  
पाक-होम--विश्वे-देव--विष्णु-वरण--पिण्ड-प्रदानादि सहैव ।

[[22]]

पितृ-मातृ-पत्नी-पुत्र-पौत्र-भ्रातृ--तत्-पुत्र--स्नुषा-स्वसृणां मध्ये  
द्वयोर् बहूनां वा एकस्मिन् दिने मरणे  
पित्राद्य् उक्त-क्रमेण संस्कारादि-क्रियाः कृत्वा  
पितुः द्वादश-दिने,  
मातुः त्रयोदश-दिने  
पत्न्यादीनां त्रिपक्षेषु सपिण्डी-करणं कुर्यात् ।  
एतेभ्यः अन्येषां मरणे क्रमेण ।

पित्रादीनाम् अन्येषां च एक-दिन-मरणे  
पित्रादीनां पूर्वोक्त-क्रमेण सपिण्डी-करणं कृत्वा  
तद्-अन्येषां वत्सरान्ते मासिकैः सह  
सपिण्डीकरणं कुर्यात् ।

##### पितुर् आशौच-मध्ये मातृ-मरणे

पितुः आशौच-मध्ये मातृ-मरणे  
त्रिपक्षे पृथग्-दिने  
पितृपूर्वं सपिण्डी-करणं कुर्यात् ।  
मातुः आशौच-मध्ये  
…??

### परिभाषा
अथ परिभाषा

सर्वत्र प्रेतकर्मणि स्नात्वा  
आर्द्रैकवस्त्रः धृतोर्ध्वपुण्ड्रः बद्धशिखः  
पादौ प्रक्षाल्य, द्विः आचम्य, पवित्रपाणिः,  
ब्राह्मणैः अनुज्ञातः, दर्भेषु उपविश्य,  
भगवन्तं ध्यात्वा,  
त्रिः प्राणान् आयम्य,  
हरिर् ओम् इत्य् उपक्रम्य गोविन्देति त्रिः सङ्कीर्त्य,  
दक्षिणजानु-स्थस्य उत्तानस्य सव्यस्य पाणेः तर्जन्यङ्गुष्ठयोः मध्ये  
अवाचीनस्य दक्षिणस्य पाणेः अङगुष्ठरहिताः चतस्रः अङ्गुलीः न्यस्य,  
दक्षिणाङ्गुष्ठेन सव्याङगुष्ठं परिवेष्ट्य,

> अद्येत्यस्यां तिथौ इत्यन्ते भगवदाज्ञया भगवत्प्रीत्यर्थं भगवत्कैङ्कर्यरूपम् एतत्कर्म करिष्ये,

[[13]]

इति करिष्यमाणं कर्म सङ्कल्प्य,  
स्व-शेष-भूतेनेति श्लोकम् अनुसन्धाय,  
तत्-तत्-कर्म कृत्वा  
अन्ते च पूर्वोक्त-श्लोकानुसन्धान-पूर्वकं तत्-तत्-कर्म समाप्य  
भगवदर्पणं कुर्यात् ।

आद्यन्तयोः महदनुग्रहं कारयेत् ।

उत्क्रमणादि-श्राद्धान्तं प्राचीनावीतम्  
आचमन-प्राणायाम-प्रदक्षिणानुव्रजन-नमस्कार-शान्ति-होमेभ्यः अन्यत्र,  
दक्षिणाग्रैः अयुग्मैः दर्भैः दक्षिणाभिमुखः पितृतीर्थेन सर्वं कुर्यात् ।  
सङ्कल्पावाहनादौ तत्-तल्-लिङ्ग--तत्-तद्-विभक्तिकं गोत्रं नाम च कीर्तयेत् ।

ज्ञातीनां मध्ये सर्वं कनिष्ठपूर्वं, ततो ज्येष्ठानुक्रमम् । ज्येष्ठो वा कनिष्ठो वा कर्ता सर्वेषां पश्चात् इति सर्वत्र कनिष्ठपूर्वक्रमः ।

#### गोत्रनामापरिज्ञाने

गोत्रापरिज्ञाने काश्यपगोत्रं - नामापरिज्ञाने पृथिविषदन्तरिक्षसद्दिविषत् इति पितृपितामहप्रपितामहानां क्रमेण नामानि ब्रूयात् ।


[[14]]

#### स्वसूत्राभावविषय

पित्रादेः स्व-सूत्रेण प्रेत-क्रियाः कुर्यात् ।  
मातामहादेस् तु तत्-तत्-सूत्रेण ।  
तत्-तत्-सूत्राभावे तत्-तच्-छ्वशुर-सूत्रेण ।  
तद्-अभावे बोधायन-सूत्रेण ।  
सर्वाभावे येन केनचित् सूत्रेण कुर्यात् । 

येन सूत्रेण दाहः कृतः  
तेनैव श्राद्धान्ताः क्रियाः कुर्यात् ।  
स्व-सूत्र-विद्-अभावे ऽपि एवम् एव ।  
सर्वेषां स्व-सूत्रेण सपिण्डी-करणं कार्यम् ।


## दाहात् प्राक्
### अग्निः
#### आत्मारूढाग्निमरणे

आत्मारूढाग्निमरणे (कर्ता) प्रेतस्य दक्षिणं हस्तं लौकिकाग्नौ अभितप्य 

<div class="js_include" url="/vedAH_yajuH/taittirIyam/brAhmaNam/Rk/vishvAsa-prastutiH/2/5/8/21_upAvaroha_jAtavedapH.md"  newLevelForH1="5" includeTitle="false"> </div>  

इत्युपावरोहमन्त्रं जपित्वा, 'उपघातप्रायश्चित्तं करिष्ये' इति सङ्कल्प्य, परिस्तीर्य, आज्यं दर्वीञ्च संस्कृत्य 'पुनस्त्वादित्याः' इत्यग्निं प्रज्वाल्य सर्वप्रायश्चित्तम् अनाज्ञातत्रयेण (त्रयं च) हुत्वा संस्कुर्यात् ।

#### समित्समारोपणे

समित्समारोपणे च 'आजुह्वान' 'उद्बुध्यस्व' इति द्वाभ्यां लौकिकाग्नौ तां समिधम् आधाय पूर्ववत् उपघातप्रायश्चित्तं जुहुयात् ।

#### प्रेताग्निसन्धानम्

एवं कालद्वयहोमानतिक्रमे । तदूर्ध्वं प्रेताग्निसन्धानम् । विच्छिन्नाग्नेः तत्पत्न्या वा मरणे 'प्रेताग्निसन्धानं करिष्ये' इति सङ्कल्प्य, द्वादशगृहीतेन आज्येन सर्वप्रायश्चित्तं जुहुयात् । (हुत्वा) 'अथाश्चाग्नेऽसि' इत्येतया अनाज्ञातत्रयेण हुत्वा अतीतकालानुगुणं कृच्छ्रप्रतिनिधिद्रव्यं होमद्रव्यं च ब्राह्मणेभ्यः दत्वा सायमारभ्य आहुतिचतुष्टयं हुत्वा संस्कुर्यात् । पतितायां रोगिण्यामनिच्छन्त्यां प्रतिकूलायां वा भार्यायां दर्भैः भार्याप्रतिनिधिं कृत्वा प्रेताग्निसन्धानं कुर्यात् ।

[[4]]

#### भार्या-द्वय-मरण-विषयः

अथ यस्य द्वे भार्ये,  
तस्य वा ज्येष्ठ-भार्याया (वा)  
अग्नि-संसर्गात् परं मरणे  
तेन संसृष्टाग्निना दाहः कार्यः ।

कनिष्ठ-पत्नी-मरणे  
प्रयोग-चन्द्रिकोक्त-संसृष्टाग्नि-विभाग-प्रकारेण अग्निं द्वेधा विभज्य   
दक्षिण-भागस्थं ज्येष्ठ-भार्याया  
उत्तर-भागस्थं कनिष्ठायाश् च विनिर्दिश्य  
पृथक् पृथक् पूर्णाहुतिं हुत्वा  
ज्येष्ठाया अग्निं शमयित्वा  
कनिष्ठाया अग्निना तां दहेत् ।

युग-मरणे चैवं विभज्य तत्तदग्निना तां तां दहेत् ।

अग्नि-संसर्गात् पूर्वं तस्य मरणे  
पूर्वोक्त-भार्या-द्वयाग्नि-संसर्ग-प्रकारेण अग्नि-संसर्गं कृत्वा  
तेन दाहः कार्यः ।  
ज्येष्ठाया अग्नौ कनिष्ठा विवाहहोंमे कृते त्रयाणामपि तेनैव दाहः कार्यः । विव हशेषहीमयी मध्ये दम्पत्योः अन्यतरमरणे, युगपत् मरणे वा तदैव शेषहीमान्तं कृत्वा तेनैवाग्निना दाहः कार्यः ।



#### विधुराद्य्-अग्नि-निर्णयः

यति-भार्या--विधुर-विधवा-कन्यानुपनीतोपनीतानाम्  
अकृत-विवाहस्य स्नातकस्य च उत्तपनाग्निः,  
यति-भार्यायाः प्रेताग्नि-सन्धानं वा  
कन्या-बालकयोः तुषाग्निर् वा ।

ब्रह्मचारि--यति-भार्येतरेषां लौकिको वा ब्रह्मचारिणः कपालाग्निर्वा । दर्भमुष्टित्रयेण क्रमात्प्रज्वलितः (प्रवर्तितः) उत्तपनाग्निः । तप्तकपालनिक्षिप्ततुषाज्जातः तुषाग्निः । कपालदहनात् जातः कपालाग्निः,

[[7]]

एवम् अग्नीन् उत्पाद्य प्रेतस्य दक्षिणपार्श्वे निधाय, 'अयाश्चाऽसि' इत्येतया, पुरुषसूक्तेन व्याहृतिभिश्च द्वादशगृहीतेन आज्येन हुत्वा, ततः संस्कुर्यात् ।



### मरण-विशेषेषु कृत्यानि
#### प्रोषित-प्रायश्चित्तम्

प्रोषितभार्यस्य प्रोषित-भर्तृकाया वा मरणे  
प्रेताग्नि-सन्धानं सङ्कल्प्य  
अयाश्चहोमान्ते[[??]] सप्तते अग्ने सप्तव्याहृतयः 'पूर्वं देवा अपरेण' 'प्राणापानौ चक्षुः' र्मात्वा वृक्षौ सं बाधिष्टां, 'मा त्वा वृक्षौ सम्बाधेथाम्'. अग्नेऽभ्यावर्तिन्, अग्ने अङ्गिरः, पुनरूर्जा निवर्तस्व सह रय्या निवर्तस्व' इत्येताभिः चतुर्गृहीतं हुत्वा अनाज्ञातव्यहोमाद्यौपासनान्तं कृत्वा संस्कुर्यात् ।

#### रजस्वला-सूतिका-तद्-भर्तृ-मरण-प्रायश्चित्तम्

रजस्वलासूतिकयोः भर्तृमरणे प्रेताग्निसन्धानं सङ्कल्प्य अयाश्च होमान्तं कृत्वा 'जातवेदसे सुनवाम, मनो ज्योतिर्जुषताम्' इत्येताभ्यां 'भूरग्नये च' इति चतुर्भिः 'तन्तुं तन्वन्' 'उद्बुध्यस्व' 'त्रयस्त्रिँशत्तन्तवः' इत्येताभिः व्यस्ताभिः समस्ताभिः व्याहृतिभिः 'अप पाप्मानं भरणीः' 'यस्मिन् नक्षत्रे' इत्येताभ्यां चतुर्गृहीतं हुत्वा, अनाज्ञातम् इत्यादि पूर्ववत् कृत्वा संस्कुर्यात् ।

इति प्रयोगदर्पणे प्रथमः खण्डः ।

[[6]]

#### पर्युषित-प्रायश्चित्तम् 

दिवा पञ्चविंशति-घटिकासु मृते तम् अस्तमयात् परं प्रेते स्थिते, ब्राह्ममुहूर्तात् पूर्वं मृते उदयात् परं स्थिते कृच्छ्रत्रयं कृत्वा, पञ्चगव्येन प्रक्षाल्य, पवमानेन अभिषिच्य, 

> यमो दाधार पृथिवीं यमाद्यामुतस्सूर्यः । यमः सर्वमृतुस्तेन प्राणानां वायुनाँ स्वाहा । उशन्तस्त्वा निधीमहि उशन्तस्समिधीमहि । उशन्नुशत आवह पितॄन् हविषे अत्तवे स्वधा नमस्स्वाहा । विश्वे देवस्य नेतुः मर्तो वृणीत सख्यं विश्वे राय इषुद्ध्यसि द्युम्नं वृणीत पुष्यसे स्वाहा 

इत्येताभिः,

[[8]]

व्यस्ताभिः समस्ताभिः व्याहृतीभिश्च तिलैः जुहुयात् ।

#### मरणसमये भयादिना जलमलोत्सर्गे पूतिगन्धे

मरण-समये भयादिना जल-मलोत्सर्गे(ण) (आर्द्री-)भूते  
रोगादिना पूति-गन्धे वा  
गोमय-वारिणा स्नापयित्वा  
शुद्धजलेन प्रक्षाल्य  
गन्धोदकेन सेचयित्वा  
ब्राह्मणान् अनुज्ञाप्य  
कृच्छ्रत्रयं कुर्यात् ।

#### क्रिम्युत्पत्तौ मशकदूषिते

क्रिम्युत्पत्तौ मशकदूषिते च मध्वाज्यगोमयवारिभिः स्नापयित्वा, शुद्धोदकेन प्रक्षाल्य, गन्धोदकेन सेचयित्वा गोदानं कृच्छ्रत्रयं कुर्यात् ।

#### दक्षिणायनकृष्णपक्षरात्रिमरणे

दक्षिणायने कृष्णपक्षे रात्रौ वा मरणे ता सूर्याचन्द्रमसा, उभावन्तौ, पती द्युमत्, विश्ववपरी, अस्य श्रवः, पूर्वापरम्, इत्येतैः षड्भिः चतुर्गृहीतप्रतिनिमित्तं जुहुयात् ।

#### सर्पाहते प्रायश्चित्तम्

सर्पाहते, 'नमो अस्तु सर्पेभ्यः ये दोरोचने दिवः, या इषव', इति तिसृभिः चतुर्गृहीतं हुत्वा, सू[[??]]वर्णनारकृतसर्पप्रतिमां गां च श्रोत्रियाय दद्यात् ।

[[8]]

#### पशुभिर् हते प्रायश्चित्तम्

पशुभिः हते आ गावो अग्मन्, इन्द्रो न इति द्वाभ्यां चतुर्गृहीतं जुहुयात् ।

#### दंष्ट्रिभिर् हते प्रायश्चित्तम्

'दँष्ट्राभ्यां मलिम्लू जम्भ्यै, ये जनेषु मलिम्लवः' इति द्वाभ्यां चतुर्गृहीतं जुहुयात ।

#### अप्सु मृते प्रायश्चित्तम्

अप्सु मृते 'इमं मे वरुण' 'तत्त्वायामि' इति द्वाभ्यां चतुर्गृहीतं जुहुयात् ।

#### अशनिहते प्रायश्चित्तम् 

अशनिहते, 'मूर्धानं दिवो अरतिम्' इति चतुर्गृहीतं जुहुयात् ।

#### श्व-सूकर-सृगाल-कुक्कुट-गर्दभ-चण्डाल-सूतिकोदक्य्-आशौचादि-स्पृष्टस्य मरणे

श्व-सूकर-सृगाल-कुक्कुट-गर्दभ-चण्डाल-सूतिकोदक्य्-आशौचादि-स्पृष्टस्य मरणे पञ्चगव्यैः कुशोदकेन च स्नापयित्वा प्रोक्षणैः प्रोक्ष्य त्रीन् पञ्च षड्वा कृच्छ्रान् स्पृष्ट्य[[??]]नुगुणं कुर्यात् । 

#### मण्टप-गोपुरादिषु अकाम-मरणे 

मण्टपगोपुरप्रासादहर्म्यरवट्वाशय्यादिषु अकाममरणे कृच्छ्रद्वयं, बुद्धिपूर्वे कृच्छ्रचतुष्टयं च कुर्यात् ।

[[10]]

#### मार्ग-वन-तटाकादिषु मरणे

मार्गवनतटाकनदीतीराङ्कणनिष्कुटाद्यनावृतप्रदेशे मरणे कृच्छ्रदशकं गोदानं ब्राह्मणभोजनं नारायणबलिं च कुर्यात् ।

#### शृङ्ग्य्-आदिभिर् अबुद्धिपूर्वमरणे

शृङ्गिदंष्ट्रिचोरान्त्यविद्युदशनिसर्पजलाग्निकुड्यक्रोधोद्वन्धनजनसंमर्दनाद्यबुद्धिपूर्वमरणे कृच्छ्रदशकं गोदानं ब्राह्मणभोजनं नारायणबलिं च कुर्यात् ।

#### शृङ्ग्य्-आदिभिः बुद्धिपूर्वमरणे

शृङ्ग्यादिभिः बुद्धिपूर्वमरणे अशीतिकृच्छ्रं नारायणबलिं च कृत्वा त्र्यहेण प्रेतक्रियाः कुर्यात् । एवम् उपनीतानाम् ऊढानां च प्रतिनिमित्तं प्रायश्चित्तं कृत्वा ततः संस्कुर्यात् ।

इति प्रयोगदर्पणे द्वितीयः खण्डः

#### गर्भिणी-मरणे

गर्भिण्याः षण्मासात् ऊर्ध्वं मरणे,  
तां श्मशानं नीत्वा  
हस्तसंमार्जनान्तं कृत्वा  
तस्या उदरं वामतः स्वधितिना 'हिरण्यगर्भः समवर्तताग्रे' इत्युल्लिख्य गर्भम् उद्धृत्य,

यदि जीवति शिशुः 'जीवतु मम पुत्रः दीर्घायुत्वाय वर्चसे' इति तम् अभिमन्त्र्य  
हिरण्यशकलम् अन्तर्धाय,  
जलेन अभिषिच्य  
ग्रामं नीत्वा,  
'यस्ते स्तनश्शशयो य' इति मन्त्रेण स्तनं प्रदाप्य  
सुरक्षितं कृत्वा

श्मशानं गत्वा  
तदुदरे 'शतायुधाय' 'ये चत्वारः' 'ग्रीष्मो हेमन्तः' "इदुवत्सराय' 'भद्रान्नश्रेयः' इति पञ्चभिः  
'प्रयासाय स्वाहा' 'प्राणाय स्वाहा' 'पूष्णे स्वाहा' इत्यनुवाकत्रयेण  
प्रतिस्वाहाकारं, षड्विंशतिभिश्च हुत्वा,  
सूच्या सूत्रेण जठरं सन्धाय,  
मृद्भस्मकुशगोमूत्रसहितैः जलैः संस्नाप्य  
वस्त्रेण, आच्छाद्य चितिम् आरोप्य  
अष्टकाधेनुं नीलधेनुं भूमिधेनुं च दत्वा  
उत्तरं कर्म कुर्यात् ।

यदि शिशुः मृतः स्यात्  
गोघृतेनाभ्यज्य अलङ्कृत्य  
तस्याः पादप्रदेशे व्याहृत्या निरवनेत् ।

#### रजस्वला-सूतिकयोः मरणे

रजस्वलासूतिकयोः मरणे, ब्राह्मणान् अनुज्ञाप्य, शुद्धजलैः

[[12]]

पञ्चगव्येन कुशोदकैश्च पृथक् पृथक् स्नापयित्वा  
'यदति यच्चे'त्यादिभिः सप्तभिः, 'कयानश्चित्र' 'अपो अस्मान्' इति द्वाभ्याम्  
'आपो हिष्ठेति तिसृभिः', 'हिरण्यवर्णाम्' इति चतसृभिः  
पवमान इत्यनुवाकेन,  
'उदुत्तमम्' इति वरुणसूक्तेन, पुरुषसूक्तादिभिश्च  
अभिमन्त्रितेन कुम्भजलेन च स्नापयित्वा  
पञ्चगव्येन योनिं प्रक्षाल्य,  
वस्त्रान्तरेण आच्छाद्य,  
प्राजापत्यकृच्छ्रं वारुणकृच्छ्रं तीर्थकृच्छ्रं च कृत्वा,  

'जातवेदसे सुनवाम' 'तामग्निवर्णाम्' ‘अग्ने त्वं पारय' 'विश्वानि नः' 'पृतनाजितम्' इति पञ्चभिः, 'मनोज्योतिः' इत्येतया गायत्र्या, 'भूरग्नये चे'ति चतुर्भिः, 'योस्य कौष्ठ्य', 'यमं गाये'ति द्वाभ्यां च हुत्वा संस्कुर्यात् । 

॥ इति प्रयोगदर्पणे तृतीयः खण्डः ॥

### सङ्कल्पान्तम्
अथ ब्रह्म-मेध-प्रयोगः॥

प्राण-संशये कर्ता गोमयेन उपलिप्तायां भूम्यां  
दक्षिणाग्रान् दर्भान् संस्तीर्य  
तेषु मुमूर्षुं दक्षिणा-शिरसं शाययित्वा,  
'आयुषः प्राणं सन्तनु' इत्य् अनुवाकं तस्य दक्षिणे कर्णे जपेत् ।+++(5)+++  
ब्रह्म-मेधे तु "ब्रह्म-विद् आप्नोति परं", "भृगुर्वै वारुणिः" इत्यनुवाकौ च जपेत् ।  

मृते ज्ञातयः केशान् विप्रकीर्य  
स्वमूर्धसु अंसेषु च पांसून् प्रक्षिप्य  
तर्जनी-मध्यमानामिकाभिः मूर्धसु अपहृत्य  
प्रेतं घृतेन अभ्यज्य, संस्नाप्य  
भगवद्-उपयुक्त-वस्त्र-गन्ध-पुष्पाद्यैः अलङ्कुर्युः ।  

अथ कर्ता स्नात्वा  
संस्कार-करणे स्वयोग्यता-सिद्ध्यर्थं सप्त पञ्च त्रीणि वा कृच्छ्राणि कृत्वा  
मृतस्य पापानुगुणं ब्रह्म-दण्ड-द्रव्यं सभायां निधाय,+++(4)+++  
प्रदक्षिणीकृत्य, प्रणम्य, तैः अनुज्ञातः,  

> अमुकगोत्रम् अमुकशर्माणम् अमुकं प्रेतम्  
अमुकाग्निना पैतृ-मेधिक-विधिना / ब्रह्म-मेध-विधिना वा संस्करिष्यामि 

इति सङ्कल्प्य  

### होमः
दक्षिणापवर्गम् उल्लिख्य  
अग्निं प्रतिष्ठाप्य,  
प्रज्वाल्य परिस्तीर्य  

[[15]]

आज्यं दर्वीं च संस्कृत्य  
प्रदक्षिणं परिषिच्य  
अग्नेः पश्चात् दर्भेषु 'सर्वस्य प्रतिशीवरी' इति दक्षिणा-शिरसं प्रेतं शाययित्वा,  
प्रेतान्वारब्धः 'परे युवाँसम्' इति, 'चित्तिस्स्त्रक्' इत्यादिभिः षड्भिः अनुवाकैश्च प्रति-स्वाहा-कारं हुत्वा,  

### शव-व्यवस्था
हस्ताङ्गुष्ठौ पादाङ्गुष्ठौ च पृथक् पृथक् श्वेत-सूत्राभ्यां बद्ध्वा  
शिरसि नलद-मालाम् आबध्य,  
(औदुम्बर्या) आसन्द्याम् उत्तानं प्रेतं निपात्य  
'इदं त्वा वस्त्रम्' इति वस्त्रेण पत्तो-दशेनाखण्डितेन नवेन आच्छाद्य  
प्रेतस्य पूर्वधृतं वस्त्रम् 'अपैतदूह' इति धृत्वा आचामेत् ।  
तद्-वस्त्रम् आजरसम् अहश्-शेषं रात्रि-शेषं वा वसीत।   

### शवादि-वाहनम्
पूर्व-प्रतिष्ठिते ऽग्नौ जीव-तण्डुलान्(लं?) चरुं श्रपयित्वा  
'इमौ युनज्मि' इति वाहकान् अनुमन्त्र्य,  
तैः आदीयमानं प्रेतं 'पूषा त्वेतश्त्त्यावयतु' इति 'भर्ता सन्' इत्य् अनुवाकेन च अनुमन्त्रयेत् । 

अग्रे अग्निं प्रस्थाप्य  
तत्-पश्चात् मुक्त-शिखः कर्ता गच्छेत् ।  

ततः तिलान्, तण्डुलान्, चरुं[[??]], पालाश-शाखां, लोष्टान्, हिरण्य-शकलान्, आज्य-पात्राणि, दर्भान्, मेक्षणम्, अश्मनस्, सिकताः, उदकुम्भं च प्रस्थापयेत् ।  
ततो वाहकाः निवीतिनः मौनिनश् च ग्रामानभिमुखं प्रेतं निर्हरेयुः ।  
ज्ञातयः ज्येष्ठ-क्रमेण पश्चात् गच्छेयुः ।  
अन्ये च यथेष्टं पश्चाद् एव गच्छेयुः,  
नाग्रे पार्श्वयोश् च ।  

प्रेताग्नि-सम्भार-तृण-काष्ठानि ब्राह्मणैर् एव हारयेत् - न शूद्रैः ।  

ग्राम-श्मशानयोः अन्तर्मा(रं मा)र्गं चतुर्धा कृत्वा  
तत्राद्यं चतुर्थांशं गत्वा  
दक्षिणा-शिरसं प्रेतं निधाय,  
तस्य दक्षिणतः लोष्टेषु चरुं प्रतिष्ठाप्य  
सर्वे ज्ञातयः द्वेधा केशान् विभज्य  
दक्षिणान् केशान् आबध्य,+++(4)+++  
सव्यान् विस्रस्य  
दक्षिणान् ऊरून् आघ्नानाः  
अधो-वस्त्राण्य् अवधून्वन्तः

[[17]]

कनिष्ठ-पूर्वम् 'अपनश् शोशुचदघम्' इति प्रेतं त्रिर् अप्रदक्षिणं परीत्य  
सव्यान् केशान् आबध्य,  

दक्षिणान् विस्रस्य  
सव्यान् ऊरून् आघ्नानाः  
अनवधून्वन्तः प्राचीनावीतिन एव 'अपनश्शोशुचदघम्' इति प्रेतं त्रिः प्रदक्षिणं कुर्युः । 

ततः मेक्षणेन चरोः तृतीयांशं लोष्टेषु सकृद् एव प्रक्षिप्य  
मेक्षणेन लोष्टानि चरुं च त्रिः मिश्रयेत् ।  
ततः वाहकाः प्रेतं निर्हरेयुः। 

तैः आदीयमानं प्रेतं 'पूषेमा आशाः' इति, ‘भर्ता सन्' इति च अभिमन्त्र्य,  
अवशिष्टांश-त्रयस्य मार्गस्य चतुर्थांशं गत्वा  
प्रेत-निधानादि पूर्ववत् कृत्वा  
तत आदीयमानं प्रेतम् 'आयुर् विश्वायुः' इति 'भर्ता सन्' इति च अनुमन्त्रयेत् । 

पुनः अवशिष्टांश-त्रयस्य मार्गस्य चतुर्थांशं गत्वा  
प्रेतनिधानादि पूर्ववत् कृत्वा  

चरुस्थालीं कपालेषु यथोदकं न तिष्ठेत् तथा भित्वा  
तत आदीयमानं प्रेतम् 'आयुर्विश्वायुः' इति 'भर्ता सन्' इति च अनुमन्त्रयेत् । 

ततो वाहकाः प्रेतं श्मशानं नीत्वा  
दहन-देशस्य पश्चाद्-भागे निधाय  
कर्त्रा सह उदीचीं दिशं गच्छेयुः ।

ग्राम-श्मशानयोः मध्ये शवाग्निपतने  
ग्राम-श्मशानयोः मध्ये शवाग्न्योः अन्यतरस्य, उभयोः वा पतने  
प्राजापत्यं कृच्छ्रं कृत्वा  
'परे युवाँसम्' इति प्रेताहुतिम् आरभ्य पुनः कर्म कुर्यात्।   
एक-देश-पतने तु तद् उद्धृत्य योजयेत् ।

इति प्रयोगदर्पणे चतुर्थः खण्डः

[[18]]

## दाहः
### श्मशान-देश-व्यवस्था

ततः कर्ता प्रत्येत्य  

ऊषरामेध्यान्य-दाह-रहितं श्मशानदेशम्  
आर्द्रया पलाश-शाखया शमी-शाखया वारण-शाखया वा  
तासाम् अभावे बहु-पर्णया यया कयाचित् शाखया  
'अपेत वीत' इति संहिता-पाठान्तं (त) संमृज्य  
दक्षिणतः शाखां निरस्य  

### चितिर् अग्निश् च
अप उपस्पृश्य, उद्धत्य, अवोक्ष्य, हिरण्यशकलम् अवधाय,  
दर्भान् संस्तीर्य,  
दक्षिणाग्रैः याज्ञियैः काष्ठैः तुलसी-काष्ठ-संयुक्तैः शकृद्-एधोभिश् च  
दक्षिणा-प्राचीं चितिं कृत्वा,  

तत्-पुरस्ताद् अग्निं निधाय  
अग्नि-चितिं च सह वा पृथग् वा परिस्तीर्य  
अग्नेः दक्षिणतो दर्भान् संस्तीर्य,  
तेषु दर्वीम्, आज्यस्थालीं, प्रोक्षणी-पात्रं च  
दक्षिणा-प्राच्योर् (प्राञ्चि) एकैकशः सादयित्वा  

### शरीर-निधानादि
रज्जूः छित्वा  
आसन्द्या एकैकं वंशम् अपनीय  
यथा रज्जुषु प्रेतः शयीत, तथा कृत्वा  

एक-पवित्रेण प्रोक्षणीः उत्पूय,  

अङ्गुष्ठ-बन्धन-सूत्रे छित्वा,  
प्रेतं पात्राणि चितिं च प्रत्येकं प्रोक्ष्य  

आज्यं दर्वीं च संस्कृत्य,  

'सुवर्णं हस्तात्' इति 'देवस्य त्वा' इत्यनुवाकेन च  
सप्त-दशभिर् अनुषङ्गैः प्रत्यनुषङ्गं सुवर्णेन प्रेतस्य हस्तौ संमृज्य -

(तत्-प्रकारस् तु - 'देवस्य त्वा' इत्यादि "देवि दक्षिण" इत्यन्ते  
"अग्नये हिरण्यम्" इत्यादि ।  
द्वितीये तु 

> देवि दक्षिणे सोमाय वासः, ग्नास्त्वा कृन्तन्नपसस्त्वा तन्वत वरूत्रयस्त्वा वयम् । तेनामृतत्वमश्याम्

इत्यादि, अन्त्ये अनुषङ्गे तु  
"देवि दक्षिणे वैश्वानराय रथं, वैश्वानरः प्रत्नथा नाकमारुहत्" इति वाक्यचतुष्टयान्ते  
"तेनामृतत्वमश्याम्" इत्यादि "प्रतिगृह्णातु" इत्यन्तं सर्वत्र समानम् ।)

[[18]]

ततः प्रेतं दक्षिणा शिरसम् उत्तानं चितौ समारोप्य,  

सप्त व्याहृतीं मनसा ध्यायन्,  
सुवर्ण-शकलान् आज्य-बिन्दून् वा  
आस्य-नेत्र-श्रोत्र-घ्राणेषु दक्षिण-सव्येषु  
क्रमात् निक्षिपेत् । 

"सुवर्णं घर्मम्" इत्यास्ये  

"ब्रह्मेन्द्रम्" इति दक्षिणे नेत्रे  
"शतं नियुतः" इति सव्ये,  

"सुवर्णं कोश" इति दक्षिणे कर्णे  
"इन्द्रो राजा" इत्यनुवाक-शेषेण सव्ये,  

"पुनश्च इन्द्रो राजे"ति दक्षिणे घ्राणे  
तेनैव सव्ये घ्राणे च निक्षिपेत् ।

अथवा "सुवर्णं घर्मम्" इत्याद्यनुवाकान्तम् उक्त्वा  
पूर्वोक्त-स्थानेषु क्रमात् निक्षिपेत्।  

पितृमेधे तु सप्त व्याहृतीः ध्यायन्  
पूर्वोक्तस्थानेषु तूष्णीं निक्षिपेत् । 

अथाज्यं मुखे निनीय  
पादप्रभृति मुखपर्यन्तं सन्ततं शेषं निनीय  
दक्षिणतः पात्रं निरस्य  
दधि-मधु-घृत-तण्डुलान् आस्ये दत्वा,  


### ज्वालनम्
आदित्याभिमुखः स्थित्वा,  
"मैनम् अग्ने विदह", "शृतं यदा" इति द्वाभ्यां  
"ज्योतिष्मतीं त्वा सादयामि" इत्यनुवाकेन च  
ज्वलद्-उल्के(मुके)न उरसि दहेत् । 

ततो निरवशेषम् अग्निम्  
अप्रदक्षिणं प्रागादि-क्रमेण निक्षिप्य,  

"सूर्यन्ते चक्षुः" इति,  
"सहस्रशीर्षा", "अद्भ्यः सम्भूत" इत्य् अनुवाकाभ्यां च  
प्रेतम् उपस्थाय  

उरस्-स्थम् अग्निं याज्ञियैः काष्ठैः तुलसी-काष्ठैश् च प्रज्वाल्य  
चितेः पश्चात् प्राङ्मुखः स्थित्वा  
'य एतस्य पथो गोप्तारः' इति नवभिः 'प्रयासाय स्वाहा' इति द्वादशभिश् च  
प्रति-स्वाहाकारं हुत्वा,  
आज्य-स्थालीं दर्वीं च अग्नौ प्रहरेत् । 

[[19]]

नग्नं दहेत् ।  
श्मशान-वासि-चण्डाल-म्लेच्छादिभ्यः शव-वस्त्रैकदेशं परित्यजेत् ।

अथ अग्नेः पश्चात् प्राङ्मुख उपविश्य  
'प्रकेतुना' इति नवभिः ऋग्भिः  
"हरिँ हरन्तम्" इत्य् अनुवाकेन षड्भिश्च अर्धर्चैः अवसाय  
ऋगन्तस्याचः तत्परयोर् व्यञ्जन-विसर्जनीययोश् च स्थाने त्रिमात्रं प्रणवम् उक्त्वा,  
तेन उत्तरार्धर्चं सन्धाय (एकस्वरेण) शंसेत् । 

### गर्तानि
ततः चितेः पश्चात् दक्षिणत उत्तरतो दीर्घान् त्रीन् गर्तान् खात्वा,  
तेषु अश्मनः सिकताश् च प्रकीर्य,  
कुम्भजलेन पूरयित्वा,  
तेषु ज्ञातयः कनिष्ठपूर्वाः,  
"अश्मन्वती रेवतीः" इत्य् अवतीर्य,  
'आप्यायस्व मदिन्तम' इत्य् अनुवाकेन च अवगाह्य  
गर्तानां पश्चात् पलाश-शाखे शमी-शाखे वा दक्षिणोत्तरे प्रतिष्ठाप्य  
तयोः अग्रे दर्भमयेनाबलेन रज्जुना तोरणवत् बद्ध्वा  
तयोः मध्ये "यद्वै देवस्य" इति निर्गच्छेयुः । 

पश्चात् गच्छन् कर्ता  
"यद्वै देवस्य" इति मन्त्रं जपित्वा  
'या राष्ट्रात् पन्नात्' इति भूमौ प्रतिष्ठिते शाखे उत्क्षिप्य  
रज्जुं छित्वा  
दक्षिणस्यां नैऋऋत्यां च दिशि पृथक् पृथक् परित्यजेत् । 

### स्नानम्
ततो ज्ञातयः  
'उद्वयं तमसस्परि' इति तरणिः इत्यनुवाकेन च आदित्यम् उपस्थाय,  
श्मशानम् अनवेक्षमाणा उदकान्तं गत्वा  
केशान् प्रकीर्य,  
मूर्धसु अंसेषु च पांसून् प्रक्षिप्य  
'धाता पुनातु सविता पुनातु', इत्येतया  
'ईयुष्टे ये' इत्य् अनुवाकेन च  
प्रवाहोदकेन स्नानं कुर्युः ।

[[20]]

### प्रेत-वहन-प्रायश्चित्तम्

यदि अज्ञातयः प्रेतं वहेयुः  
ते सभां प्रदक्षिणीकृत्य, प्रणम्य, अनुज्ञाप्य,  
दिवा चेत् आ नक्षत्रोदयात्,  
रात्रौ चेत् आसूर्योदयात्  
ग्रामाद् बहिः वसित्वा+++(=उषित्वा)+++,   
पञ्चगव्यं प्राश्य  
कृच्छ्रं पादं चरेयुः । 

ज्ञातयश्चेत् बहिर्-वासमात्रं कुर्युः ।  

शृङ्गिदंष्ट्र्यादिभिः मारित-शव-स्पर्श-वहन-दहन-कर्तारः ज्ञातयः कृच्छ्रम्,  
अज्ञातयः कृच्छ्रत्रयं श्व[[??]] कुर्युः ।  
पर्युषितसूतिकारजस्वलागर्भिणीप्रेतवहने ब्राह्मणान् अनुज्ञाप्य पञ्चगव्यं प्राश्य गोग्रासं दत्वा, यथाशक्ति गायत्रीं जपित्वा, पुण्याहं वाचयित्वा, तेन जलेन आत्मानं प्रोक्ष्य, नूतनम् उपवीतं धृत्वा पुरातनं परित्यजेत् । बहिर्वासः उभयोः समानः । यतीन्द्रानाथप्रेतवहने सद्यश्शुद्धिः महाफलं च । अनुगन्तारः वाहकाश्च त्रयोदशवारं निमज्य अग्निं स्पृष्टा [[ष्ट्वा??]] घृतं प्राश्य शुष्कवस्त्रं परिधाय पुनः स्नात्वा प्राणायामान् कुर्युः । घृताग्न्यभावे अनाथानुपनीतानूढानां वहनेऽनुगमने वा सव्याहृत्या गायत्र्या दशवारम् अभिमन्त्रितचुलकमात्रजलं पिबेयुः । स्त्रीषु स्नात्वा ग्रामं प्रविष्टासु दाहकेन विना ग्रामं प्रविशेयुः । कपालदहनात्परं सपिण्डानां, धूमदर्शनात्परम् अनुगन्तॄणाम् इति तेषां समाप्ते कर्मणि प्रणम्य अनारब्धे वां स्नानम् । श्मशानं गता अस्नात्वा ग्रामं न प्रविशेयुः । अलङ्कृतस्य उह्यमानस्य वा द्विजप्रेतस्य दर्शने सचेलस्नानम् । 

[[21]]

शूद्रप्रेतस्य दर्शने त्वाचमनम् । शवस्पृष्टिः (ष्टी) यदा विण्मूत्रे विसृजेत्, तदा श्रोत्राचमनं कृत्वा स्नानानन्तरम् आचामेत् । मृतस्य बन्धुभिस्सह परिदेवने अनुगमने वा कृते, तदहोरात्रं श्राद्धभोजनं जपहोमादीन् न कुर्यात् । दिवा सूर्यं रात्रौ चेत् चन्द्रं दृष्ट्वा घृतं प्राश्य पुनः स्नात्वा कर्म कुर्यात् इत्येके । तथापि देवताराधनं श्राद्धभोजनं च वर्जयेत् । सञ्चयनात्पूर्वं परिदेवने स्नायात् । तदूर्ध्वम् आदशाहात् आचामेत् ।

### अनुमरणम्

अनुमरणे तु पत्नी स्नात्वा  
ब्राह्मणेभ्यः यथाशक्ति दक्षिणां दत्वा,  
तैर् अनुज्ञाता, प्रोता+++(=??-)+++ सिग्वातैः उपवीज्य,  
श्मशानं गत्वा,  
चिति-गतं भर्तारं प्रदक्षिणीकृत्य,  
प्रणम्य, चितिम् आरुह्य,  
भर्तुः दक्षिणपार्श्वे शयीत । 

ततः कर्ता तां,  
'इयं नारी पतिलोकम्' इति शाययित्वा,  
आस्यादिषु हिरण्य-शकल-निधानादि-क्रियाः कुर्यात् ।  



## वासोदक-तिलोदकम्

नव-वासस् तिलान् दर्भान् कुम्भं च संस्कृत्य  
तीर्थं गत्वा  
हस्तौ पादौ च प्रक्षाल्य,  
वस्त्रं संशोध्य  
तीर्थ-तीरे कुण्डं खात्वा,

> अमुक-गोत्रस्य अमुकशर्मणः प्रेतस्य  
वासोदक-तिलोदक-प्रदानार्थं पाषाणस्थापनं करिष्ये

इति सङ्कल्प्य  
दर्भ-वेष्टितं पाषाणं कुण्डे निधाय  
तस्मिन् "अमुकगोत्रम् अमुकशर्माणं प्रेतम् आवाहयामि"  
इत्यावाहयेत् ।

ततो ज्ञातयः कनिष्ठ-प्रथमाः कण्ठादुपरि वपनं कृत्वा स्नात्वा 

> अमुकगोत्रस्य अमुकशर्मणः प्रेतस्य वासोदकतिलोदकप्रदानानि करिष्ये 

इति सङ्कल्प्य  
एकवाससो दक्षिणाभिमुखाः सकृद् उपमज्य उत्तीर्य

[[23]]

> अमुकगोत्राय अमुकशर्मणे प्रेताय एतद्-वास-उदकं ददामि 

इति त्रिगुणीकृतं सदर्भं नववासः सव्योत्तराभ्यां पाणिभ्यां पीडयित्वा पुनरेव निमज्य वासः पीडयित्वा पुनरेव निमज्य वासः पीडयेयुः । अशक्तौ युगपदेव त्रिः निमज्य वासः पीडयेयुः । अमुकगोत्राय अमुकशर्मणे प्रेताय एतत्तिलोदकं ददामि इति त्रिस्त्रिः तिलोदकाञ्जलीन् दद्युः ।

अथ कर्ता पूर्वोक्तप्रकारेण सङ्कल्प्य वासउदकतिलोदकानि दद्यात् । एवम् अहरहः आदशाहात् ज्ञातयः कर्ता च त्रिः वासउदकं दत्वा पूर्वदिनात् उत्तरोत्तरदिनेषु एकैकाधिकान् तिलोदकाञ्जलीन् दद्युः ।

## पिण्डबलिप्रदानम्

अथ कर्ता स्नात्वा जलपूर्णं कुम्भम् आदाय गृहं गत्वा स्वयं चरुं श्रपयित्वा अभिघार्य उद्वास्य पुनरभिघार्य, अमुकगोत्रस्य अमुकशर्मणः प्रेतस्य वासउदकपिण्डबलिप्रदानार्थं पाषाणस्थापनं करिष्ये इति सङ्कल्प्य, पूर्वखानिते कुण्डे दर्भवेष्टितं पाषाणं निधाय तस्मिन् पूर्ववत् प्रेतम् आवाह्य त्रिर्वासउदकं दत्वा, अमुकगोत्रस्य, अमुकशर्मणः प्रेतस्य पिण्डबलिप्रदानं करिष्ये, इति सङ्कल्प्य कुण्डस्य दक्षिणतः पश्चाद्वा, दर्भान् संस्तीर्य, तेषु, मार्जयतां मम पिता प्रेत इति, तिलोदकम् उत्सृज्य, फलमूलगुडशाकदधिक्षीरघृतेषु यद्दशदिनं लभ्यते, तेन सह

[[25]]

तिलमिश्रम् अश्वखुरप्रमाणं पिण्डम् अङ्गुष्ठपर्वमात्रं बलिं च अमुकगोत्राय अमुकशर्मणे प्रेताय एतं पिण्डं ददामि इत्येतं बलिं ददामि इति दर्भेषु दत्वा उत्थाय अञ्जलिं बद्ध्वा अमुकगोत्र अमुकशर्मन् प्रेत एतं पिण्डम् उपतिष्ठ एतं बलिम् उपतिष्ठ इत्युपस्थाय गन्धपुष्पधूपदीपान् दत्वा चरुस्थालीं प्रक्षाल्य, तिलमिश्रेणोदकेन पिण्डम् अप्रदक्षिणं परिषिच्य शेषं पिण्डोपरि पूर्ववत् उत्सृज्य अन्येन अन्नेन वायसेभ्यः बलिं दत्वा अप्सु दक्षिणामुख आकाशे ऊर्ध्वं पिण्डम् उत्क्षिप्य,

## एकोत्तर-वृद्धि-श्राद्धम्

अमुकगोत्रस्य अमुकशर्मणः प्रेतस्य एकोत्तरवृद्धिश्राद्धानि आमरूपेण करिष्ये इति सङ्कल्प्य, अमूनि आमरूपाणि एकोत्तरवृद्धिश्राद्धानि श्रोत्रियेभ्यः ब्राह्मणेभ्यः सम्प्रददे इति तिलोदकम् उत्सृज्य त्रीणि श्राद्धानि सदक्षिणानि ब्राह्मणेभ्यो दद्यात् । एवम् अहरहः आदशाहात् द्वादशउदकपिण्डबलिप्रदानं यस्मिन् दिने यावन्ति तिलोदकानि तस्मिन् दिने श्राद्धानि दद्यात् ।

## नवश्राद्धम्

अमुकगोत्रस्य अमुकशर्मणः प्रेतस्य नवश्राद्धम् आमरूपेण करिष्ये, इति सङ्कल्प्य, एतन्नवश्राद्धं यस्मै कस्मै श्रोत्रियाय सम्प्रदद इति तिलोदकम् उत्सृज्य, प्रथमदिनाद्येकादशदिनान्तेषु

[[26]]

षट्सु विषमदिनेषु एकैकं नवश्राद्धं दद्यात् । कुण्डोपरि शिक्ये मृण्मये पात्रद्वये अमुकगोत्रामुकशर्मन् प्रेत स्नाहि इति जलं पिब इति क्षीरं च पृथक् प्रतिदिनं प्रथमदिने वा स्थापयेत् ।

## पिण्डादि-परिष्काराः
### काकादिपक्षिस्पृष्टे विदीर्णे वा पिण्डे । 

काकादिपक्षिस्पृष्टे विदीर्णे वा पिण्डे पुनः पिण्डं दद्यात् । 

### शुना शूद्रेण वा स्पृष्टे पिण्डे

शुना शूद्रेण तद्व्यतिरिक्तजन्तुभिर्वा स्पृष्टे कृच्छ्रत्रयं कृत्वा पुनः पिण्डं दद्यात् । फलमूलादिकं प्रथमदिने यत् द्रव्यं तेनैव आदशाहं पिण्डं दद्यात् ।

### चरुपात्रविपर्यासे

द्रव्याभावे चरुपात्रविपर्यासे वा पूर्वदत्तपिण्डबलीन् पुनः दद्यात् ।

### वासोविपर्यासे

वासोविपर्यासे पूर्वदत्तवासउदकानि ।

### कुम्भविपर्यासे

कुम्भविपर्यासे पूर्वदत्ततिलोदकानि ।

### तीर्थतीरकुण्डविपर्यासे

तीर्थतीरकुण्डविपर्यासे पूर्वदत्तवासउदकानि ।

[[27]]

### गृह-द्वार-कुण्ड-विपर्यासे

गृहद्वारकुण्डविपर्यासे पूर्वदत्तवासउदकपिण्डबलिश्राद्धानि दद्यात् । 

### कर्तृविपर्यासे

कर्तृविपर्यासे पूर्वदत्तवासउदकादिश्राद्धान्तानि पुनः दद्यात् ।

तीर्थतीरकुण्डस्थापितस्य पाषाणस्य नाशे अन्यं पाषाणम् 'आयातु देवः सुमताभिः इति कुण्डे स्थापयित्वा, यमाय सोमं' इति लोकिकाग्नौ हुत्वा पूर्वदत्तवासउदकानि श्राद्धान्तानि पुनः दद्यात् ।

### गृहद्वारस्थापितस्य पाषाणस्य नाशे

पूर्ववत् पाषाणान्तरस्थापनं होमं च कृत्वा पूर्ववत् दत्तवासउदकादीनि पुनर्दद्यात् ।

#### पाषाणान्तरे स्थापिते नष्टपाषाणदर्शने

यमे इव यतमाने इति तच्च तत्रैव स्थापयेत् देशविप्लवे स्थापितं पाषाणं गृहीत्वा देशान्तरं गत्वा तत्र तत् स्थापयित्वा पूर्वदत्तवासउदकादीनि श्राद्धान्तानि पुनः दद्यात् । अथवा दशाहान्तकृत्यम् आकृष्य समाप्य देशान्तरं गच्छेत् । 

मध्ये पितृमरणे पितुः द्वादशाहे मातुः त्रिपक्षे च सपिण्डीकरणं कुर्यात् ।

[[28]]

रात्रौ नवनाडिकासु ब्राह्मणेभ्यो यथाशक्ति दत्वा, प्रणम्य, अनुज्ञाप्य, दाहोदकपिण्डदानं वपनं च कुर्यात् । पुत्रेतरे परेद्युः वापयेयुः ।

इति पञ्चमः खण्डः

## नग्नप्रच्छादनम्

अथ कर्ता त्रयोदशवारं निमज्ज्य घृतप्राशनादिपुनःस्नानान्तं कृत्वा कण्ठात् उपरि वापयित्वा स्नात्वा आर्द्रवासाः कनिष्ठपूर्वं ग्रामं प्रविश्य गृहद्वारे नग्नप्रच्छादनश्राद्धं संस्कारदिन एव कुर्यात् । न दिनान्तरे । अमुकगोत्रस्य अमुकशर्मणः प्रेतस्य नग्नप्रच्छादनश्राद्धं करिष्ये इति सङ्कल्प्य, दशदिनपर्याप्ततण्डुलपूर्णं वस्त्रवेष्टितं कुम्भं तदुपरि घृतपूर्णं सहिरण्यं कांस्यपात्रं निधाय, जलपात्रदीपपात्रदक्षिणाताम्बूलसहितम् इदं नग्नप्रच्छादनश्राद्धं तुभ्यम् अहं सम्प्रददे इति कुलीनाय दरिद्राय श्रोत्रियाय दत्वा निम्बपत्राणि विदश्य आचम्य अग्निम् उदकं गोमयं गौरसर्षपं गां दूर्वां प्रवालम् अक्षतान् तैलश्मशानमृषदं? च स्पृष्ट्वा, गोमयोपलिप्तं सुसंमृष्टं सदीपं गृहं प्रविश्य, यस्मिन् देशे प्राण अत्क्रान्ताः तं देशं गोमयेन उपलिप्य, तत्र दूर्वाक्षततण्डुलान् उदकमिश्रान् प्रकीर्य 'स्वस्त्यस्तु वो गृहाणां शेषं शिवं वो अस्तु' इति तदेवम् अभिमृश्य,

[[29]]

## पाषाणस्थापनम्

गृहद्वारस्य दक्षिणे वामे वा पार्श्वे कुण्डं खात्वा प्रत्यग्द्वारां दक्षिणद्वारां वा कुटीं कृत्वा अलङ्कृत्य ।

## सञ्चयनम् 

दहनदिनात् परेद्युः मृताहात् दहनाद्वा चतुर्थदिने वा दशाहात् सपिण्डीकरणाद्वा पूर्वं विषमदिने वा अस्थिसञ्चयनं कुर्यात् । क्षीरम् उदुम्बरशाखाम् आज्यं बृहतीफलं नीललोहितसूत्रे अश्मनः सिकताः कुम्भौ पालाशशाखे च सङ्गृह्य ज्येष्ठक्रमेण श्मशानं गत्वा अमुकगोत्रस्य अमुकशर्मणः प्रेतस्य अस्थिसञ्चयनं करिष्ये इति सङ्कल्प्य, क्षीरमिश्रेण उदकेन उदुम्बरशाखया 'यन्ते अग्निम् अमन्थाम' इति पञ्चभिः प्रतिमन्त्रम् अस्थीनि अवोक्ष्य, दहनदेशात् दक्षिणतः अङ्गारान् निरूह्य, प्रज्वाल्य, परिस्तीर्य, आज्यं दर्वीं च संस्कृत्य, परिषिच्य वारणेन अन्येन वा पर्णेन 'अवसृज पुनरग्ने सङ्गच्छस्व यत्ते कृष्ण' इति त्रिभिः प्रतिमन्त्रं हुत्वा, अयुग्मैः उदकुम्भै एकेन वा कुम्भेन अशेषाणि अस्थीनि अवोक्षेत् । अथ यस्याः पुनः प्रसूतिः न स्यात् सा विधवा सधवा वा प्रेतस्य पत्नी वा सव्ये हस्ते नीललोहितसूत्राभ्यां बृहतीफलं बद्ध्वा सव्येन पदा अश्मानम् आस्थाय सव्यानामिकाङ्गुष्ठाभ्यां दन्तास्थि शिरोऽस्थि च 'उत्तिष्ठातस्तनुवम्' इत्यादाय कुम्भे निधाय असास्थि बाह्वस्थि च 'इदं त एकम्' इत्यादाय 

[[30]]

निधायपार्श्वास्थि श्रोण्यस्थि च 'पर ऊत एकम्' इत्यादाय निधाय ऊर्वस्थि जङ्घास्थि च 'तृतीयेन ज्योतिषा संविशस्व' इत्यादाय निधाय, पादास्थि 'संवेशनस्तनुवै चारुरेधि प्रिया देवानां परमे सधस्थे' इत्यादाय निदध्यात् । सर्वत्र नेत्रे उन्मील्य अस्थीनि आदाय उन्मील्य कुम्भे निदध्यात् । ततः कर्ता सर्वाणि अस्थीनि आदाय कुम्भे निधाय भस्माभिसमूह्य शरीराकृतिं कृत्वा, प्रेतस्य क्षुन्निवृत्त्यर्थं पञ्च भक्ष्याणि दत्वा, 'उत्तिष्ठ प्रेहि' इत्यस्थिकुम्भम् आदाय पालाशमूले शमीमूले वा गजप्रमाणं पुरुषप्रमाणं वा गर्तं खात्वा, आज्येन गन्धतोयेन अस्थीनि सेचयित्वा, गर्ते कुम्भं निधाय, मृद्धि गर्तं पूरयेत् । अथवा वस्त्रेण, कुशरज्वा वा कुम्भं दृढं बद्ध्वा गङ्गाकावेर्याद्यासु महानदीषु प्रभासादिषु पुण्यतीर्थेषु च प्रक्षिप्य, कुम्भमज्जनकाले अघमर्षणसूक्तं जपेत् । कुम्भनिधानदेशात् दक्षिणत उत्तरतः दीर्घान् त्रीन् गर्तान् खात्वा इत्यादि स्नानान्तं प्रथमदिनवत् कुर्यात् ।

### श्व-गर्दभ-चण्डालादि-स्पर्शे प्रवाहादिना अस्थि-नाशे

श्वगर्दभचण्डाले अस्थिस्पर्शे शुना शवदेहभस्मस्पर्शे च पञ्चगव्येन प्रक्षाल्य कृच्छ्रत्रयं कुर्यात् । यदि अस्थि प्रवाहगतं स्यात् तद्भस्म वा तद्देशीयां मृदं वा अस्थिस्थाने कृत्वा सञ्चयनं कुर्यात् । स देशो वा नदी वा ह्रदो वा स्यात् । तत्र गत्वा सञ्चयनमन्त्रान् जपेत् ।

[[31]]

## अग्निनष्टप्रायश्चित्तम्

यदि श्मशानाग्निः नष्टः स्यात्, तदा अमुकगोत्रस्य अमुकशर्मणः प्रेतस्य श्मशानाग्निसन्धानं करिष्ये इति सङ्कल्प्य, 'अपहता असुराः' 'शन्नो देवीः' इति द्वाभ्यां तद्भस्म प्रोक्ष्य, 'अयन्ते योनिर् ऋत्वियः' इति समिधि भस्म समारोप्य, 'आजुह्वान उद्बुध्यस्व' इति द्वाभ्यां लौकिकाग्नौ तां समिधमाधाय, प्रज्वाल्य परिस्तीर्य आज्यं दर्वीं च संस्कृत्य परिषिच्य, 'अयाश्चाग्नेऽसि' इत्येतया, 'अग्निर्होता' इत्यनुवाकेन एकाम् आहुतिं, ब्राह्मण एकहोता' इति दशभिः, 'मनो ज्योतिः' यन्म आत्मनो मिन्दा पुनरग्निः इति त्रिभिः, भूरग्नये भूरन्नमग्नये भूरग्नये च इति द्वादशभिः व्यस्ताभिः समस्ताभिः व्याहृतीभिः, अनाज्ञातम् इत्यादिभिश्च हुत्वा, पूर्ववत् परिषिच्य सञ्चयनं कुर्यात् । प्रेतकार्याणि सर्वाणि मध्याह्ने कुर्यात् ।

## प्रभूतबलिपाषाणोत्थापनम्

अथ दशमेऽहनि महती प्रेतस्य क्षुद्भवति । तन्निवृत्त्यर्थं नित्योदकदानादेः पूर्वं प्रभूतबलिं पश्चाद्वा कुर्यात् । अमुकगोत्रस्य अमुकशर्मणः प्रेतस्य महाक्षुन्निवत्त्यर्थं प्रभूतबलिप्रदानं करिष्ये, इति सङ्कल्प्य कुण्डस्य पश्चात् दक्षिणतः दर्भान् संस्तीर्य, तेषु पूर्ववत् तिलोदकमुत्सिच्य, तेषु अमुकगोत्राय अमुकशर्मणे प्रेताय एतं प्रभूतबलिं ददामि इति एतानि नानाव्यञ्जनपृथुकापूपफलानि उपतिष्ठ इत्युपस्थाय, 

[[31]]

तदुपरि पूर्ववत् तिलोदकम् उत्सृज्य (सिच्य) तत्सर्वं पिण्डवत् अप्सु प्रक्षिप्य स्नात्वा, अमुकगोत्र अमुकशर्मन् प्रेत अस्मात्पाषाणादुत्तिष्ठ इति पाषाणमुत्थाप्य वस्त्रेणाच्छाद्य, कुण्डे यवान् प्रक्षिप्य, मृद्भिः पूरयित्वा तीरकुण्डेऽप्येवं कृत्वा पाषाणद्वयं पिण्डवत् अप्सु प्रक्षिप्य स्नायात् । ततो ज्ञातयः कर्ता च सर्वाङ्गवपनं कुर्युः ।

## वपनम्
### शुक्रवारे वपननिषेधः

दशमेऽहनि शुक्रवासरश्चेत् ज्ञातयः पूर्वेद्युः पुत्रास्तु तस्मिन्नेव दिने वापयेयुः । प्रतिदिनम् उदकदानं कर्तुमशक्ताः ज्ञातयः दशमेऽहनि कनिष्ठपूर्वं सर्वाङ्गवपनं कृत्वा त्रिंशद्वासउदकानि, पञ्चसप्ततितिलोदकानि च दद्युः ।

### मातुर्दशाहमध्ये दीक्षामध्ये वा पित्रोर्मरणे

मातुर्दशाहमध्ये तद्दीक्षायां वा पितृमरणे न वपनं, पितुर्द्वादशाहमध्ये तद्दीक्षायां वा मातृमरणे वपनं मातृदीक्षान्तं केशधारणम् ।

## गर्भदीक्षामध्ये मातापित्रोः मरणे 

गर्भदीक्षामध्ये मातापित्रोः मरणे मातृपितृदीक्षामध्ये पत्न्याः प्रसवे च वापयेत् । तज्छेषं केशान् धारयेच्च । सपिण्डीकरणात्पूर्वं न वापयेदित्येके । त्रिपक्षादिषु कालेषु सपिण्डीकरणे गर्भदीक्षाभावे तत्पूर्वं शुभदिने वापयेत् । 

[[32]]

मातापित्रोर्मरणाब्दे पत्न्यां गर्भिण्यां चाहिताग्नेः न केशधारणम् इत्येके । विवाहदीक्षामध्ये मातापित्रोर्मरणे वपनं कुर्यात्, न तदन्यमरणे । ज्येष्ठभ्रातृव्यमातामहादीनां संस्कर्ता षण्मासान् क्षौराभ्यङ्गताम्बूलमैथुनानि वर्जयेत् । मातापित्राचार्यस्वपत्नीनां यस्मिन् काले मरणं तदूर्ध्वं परेद्युः तत्कालात्पूर्वं न भोजनं कुर्यात् । मातापित्रोर्मृताहादिवत्सरान्तं सपिण्डीकरणान्तं वा तैलाभ्यङ्गताम्बूलक्षारलवणमधुकांस्यभोजनपरान्नाध्वगमनदन्तधावनद्विभुक्तिप्रतिग्रहगन्धपुष्पाणि वर्जयेत् । वत्सरान्तम् अल्पाशनमधश्शयनमृतुकालेऽपि वर्जयेत् । मैथुने कृते पितरो रेतःकर्दमाब्धौ निमज्जन्ति । रेतः पिबन्ति च । मैथुने कृते कृच्छ्रं, शुवोलप्पत्तौ[[??]] कृच्छ्रत्रयं, गर्भधारणे ब्रह्महत्याप्रायश्चित्तम्, इत्येतैः नियमैस्सह पुत्राणां केशधारणम् । ज्येष्ठस्यैवेत्येके । नियमैर्विनापीत्येके । आब्दिकादूर्ध्वं शुभमासे दिने च वापयेत् । ज्येष्ठपत्न्यां गर्भिण्यां कनिष्ठपत्न्याः प्रसवे न वपनम् । कनिष्ठपत्न्यां गर्भिण्यां ज्येष्ठपत्न्याः प्रसवे वपनं कार्यम् । ज्येष्ठानां ज्ञातीनां तत्पत्नीनां च मरणे कनिष्ठैः वपनं कार्यम् । असन्निधाने नेत्येके ! दशाहातिक्रमे पितृमासचतुष्टये न कार्यमित्यन्ये । ज्येष्ठानां भ्रातृपितृव्यमातुलश्वशुराचार्यमातृष्वसृपितृष्वसृभगिनीसपत्नीमातॄणां मातामहस्य च ज्येष्ठानां तत्पत्नीनां च मरणे अन्तर्वान्न तत्प्रतियोगी वापयेत् । अन्तर्वानपि संस्कर्ता चेद्वापयेत् । पत्नीमरणात्परं तत्पित्रोः मरणे न वपनम् । 

[[33]]

तस्याः पुत्रः पुत्री वा अस्ति चेद्वापयेत् । अशुभनक्षत्रे क्षौरे कृते पुनः शुभनक्षत्रे क्षौरं कारयेत् ।

शिरसि कृकलासे पतिते दग्धेषु वा केशेषु पञ्चगव्येन केशान् प्रक्षाल्य वापयेत् । पितापुत्रौ भ्रातरौ च एकस्मिन् दिने क्षौरं श्राद्धभोजनं च न कुर्याताम् । यस्मिन् मासे पित्रादीनाम् आब्दिकं मासिकं वा करोति, तस्मिन् मासे पक्षे वा क्षौरं परान्नं च वर्जयेत् । गर्भवान् मासत्रयादूर्ध्वं क्षौरं शवानुगमनं शवनिर्हरणं समुद्रस्नानं श्राद्धभोजनं प्रतिग्रहं दूरयात्रां गृहारम्भप्रवेशौ देवताप्रतिष्ठां मैथुनं च वर्जयेत् । क्षौरे कृते ब्रह्महत्यासमो दोष इति विज्ञायते ।

इति प्रयोगदर्पणे सप्तमः खण्डः

## दशाह-मध्ये दर्श-सङ्क्रान्ति-विषयः

दशाहमध्ये दर्शसङ्क्रान्त्योः अन्यतरसम्भवे पुत्रेतरः दशाहान्तः कर्तव्योदकपिण्डैकोत्तरवृद्धिश्राद्धान्याकृष्य दर्शान्त्ययामात्पूर्वं सङ्क्रान्तिसमयात्पूर्वं वा कुर्यात् । त्रयोदशीकलामात्रयुक्तदिने मरणेऽप्येवं, दिनद्वये दर्शसम्भवे मध्याह्नव्याप्तदर्शयुक्तदिने वा दर्शश्राद्धदिने वा कुर्यात् । दर्शात्पूर्वमेव पुत्राः तदितरे च सञ्चयनं कुर्युः । दर्शात् सङ्क्रान्तेः परं वा आरभ्य कुर्यात् । दर्शात् पूर्वसमापनेऽपि प्रभूतबलिपाषाणोत्थापने दशमदिन एव कुर्यात् ।

[[34]]

नवश्राद्धानि तत्तद्धिनेष्वेव कुर्यात् । पुत्रस्तु दशाहमेव कुर्यात् । ज्ञातयस्तु दर्शसङ्क्रमयोरेव उदकं दद्युः । सर्वत्र वपनपूर्वकमेव उदकदानं कुर्युः ।

## दशाह-मध्ये विदेश-स्थ-पुत्र-कृत्यम्

विदेशस्थः पुत्रः पित्रोर्मरणं श्रुत्वा दशाहमध्ये सञ्चयनात्पूर्वम् आगतः संस्कारादौ अन्येन कृते अस्थिसंस्कारं तदभावे प्रतिकृतिसंस्कारं वा कृत्वा शिरोमात्रवपनं कारयित्वा नग्नच्छादन-सञ्चयनातीतदिनवासोदकतिलोदकपिण्डैकोत्तरवृद्धि-नवश्राद्धानि तदानीमेव कृत्वा तत्तद्दिनेषु तत्तद्दिनकृत्यं कुर्यात् सञ्चयनात्परम् आगतश्चेत् दाहसञ्चयनवर्जं पूर्वोक्तवत् सर्वं कुर्यात् । कनिष्ठपुत्रेण सपत्नीपुत्रेण वा दाहादिके कृते सञ्चयनात् पूर्व परं वा आगतो ज्येष्ठपुत्रः अतीतदीनवासउदकतिलोदकानि कृत्वा तात्कालिकानि तत्तत्काले कुर्यात् ।

## दशम-दिन-रात्राद्य्-आगत-पुत्र-कृत्यम्

तत्पुत्रव्यतिरिक्तमुख्यकर्तर्यागते पुनर्दाहं, कनिष्ठपुत्रेण दशाहकृत्ये कृते दशमदिनरात्रौ एकादशाहेऽपराह्णात्पूर्वमागतो ज्येष्ठपुत्रः सर्वाङ्गवपनं कृत्वा वृषोत्सर्जनमेकोद्दिष्टं च कृत्वा तद्दिनप्रभृतिदशाहम् उदकमात्रं दद्यात् । कनिष्ठेन अकृते प्रेतकृत्ये पूर्वोक्तकाल आगतो ज्येष्ठपुत्रः तद्दिनमारभ्य दशमदिनपर्यन्तं दशाहकृत्यं कृत्वा, एकादशाह एकोद्दिष्टं कुर्यात् ।

[[35]]

अन्येन सपिण्डादिना दशाहान्तकृत्ये कृते पूर्वोक्तकाल आगतः पुत्रः पुनः दहनवपनाद्येकोद्दिष्टान्तानि एकादशाहे कुर्यात् । अपुत्रस्य कृतसंस्कारस्य दशाहमध्ये सञ्चयनात् पूर्वं परं वा आगतो मुख्यकर्ता अतीतदिनवासोदकतिलोदकपिण्डान् दत्वा तात्कालिकोदकादीनि तत्तत्काले कुर्यात् । अन्येन दशाहकृत्ये कृते पूर्वोक्तकाल आगतो मुख्यकर्ता वृषोत्सर्गम् एकोद्दिष्टं च कृत्वा अत्याशौचविधिना यावत्स्वाशौचम् उदकं दद्यात् । अकृते दशाहकृत्ये दाहं विना सर्वं तदैव कृत्वा वृषोत्सर्जनम् एकोद्दिष्टं च कृत्वा यावत्स्वाशौचमुदकं दद्यात् । एकोद्दिष्टान्ते पुत्रेण अन्येन वा कृते विदेशस्थः पुत्रः पितृमरणं श्रुत्वा वपनं कारयित्वा दशाहम् उदकं दद्यात् । सर्वत्र मातापित्रोः भर्तुश्च मरणश्रवणे (णं) पुत्राणां पत्न्याश्च सञ्चयनात् पूर्वं चेत् मृताहादिदशाहशेषहोम(?)सञ्चयनात् परं चेत् श्रवणदिनादिदशाहम् आशौचम् । पुत्राणाम् अन्येषां च यावत्स्वाशौचम् उदकदानम् । आशोचे सत्यपि मृताहाद्ये दशाह[[??]] एवम् एकोद्दिष्टश्राद्धं दशाहात्परं श्रवणे श्रवणदिनाद्येकादशाह एव सापिण्ड्यन्तु सावकाशत्वात् त्रिपक्षादिषु कालेषु कार्यम् । दशाहमध्ये आगतेन मुख्यकर्त्रा क्रियमाणेऽपि प्रेतकृत्ये, पूर्व आरब्धप्रेतकृत्येन संस्कर्त्रापि यावत्स्वाशौचम् उदकमात्रं देयम् । दौहित्र-समानोदकाभ्याम् आदशाहं देयम् । आशौचान्ते शुद्ध्यर्थं ब्राह्मणानां भोजनं च कार्यम् ।

[[36]]

## अपुत्रस्य विषये

अपुत्रस्य सपिण्डस्य अकृतसंस्कारस्य दशाहात्परं मरणश्रवणे पुनर्दहनं कृत्वा, यावदाशौचम् उदकं पिण्डं च दत्वा आशौचान्त एव एकोद्दिष्टं परेद्युः सापिण्ड्यं च कुर्यात् । कृतप्रेतकृत्यस्य तु उदकमात्रं दत्वा आशौचान्ते एकोद्दिष्टं सापिण्ड्यं च कुर्यात् । कृतैकोद्दिष्टस्य उदकदानं सापिण्ड्यं च कुर्यात् । वत्सरात्परं चेत् एकस्मिन् दिने पुनः दहनोदकनिण्डान् समाप्य, द्वितोयेऽहनि एकोद्दिष्टं तृतीये सापिण्ड्यं च कुर्यात् । दशाहाशौचिनः दौहित्राश्च दशरात्रेण त्रं[[??]] क्रियाः कुर्युः । त्रिरात्राशौचिनः पक्षिण्याशौचिनश्च त्रिरात्रेण प्रेतक्रियाः कुर्युः । त्रिरात्रप्रेतकृत्ये तु प्रतिदिनं दश वासोदकानि क्रमेण द्वादश त्रिंशत् त्रयस्त्रिंशत्तिलोदकानि त्रीन् चतुरः त्रीन् पिण्डान् द्वे द्वे एकम् एकं च नव श्राद्धानि द्वितीयेऽह्नि सञ्चयनं चतुर्थेऽहनि एकोद्दिष्टं पञ्चमेऽह्नि सापिण्ड्यं च कुर्यात् । दशाहान्ते त्रिरात्रात् कर्तव्ये अष्टमेऽह्नि चतुर्विंशतिवासोदकानि द्विपञ्चाशत्तिलोदकानि अष्टौ पिण्डान् नवमेऽह्नि पञ्च नवश्राद्धानि अन्यत्सर्वं यथाकालं पूर्वोक्तवत्कुर्यात् । अहराशौचिनो बन्धुजनाश्च द्वितीयेऽह्नि सञ्चयनोदकदानादीनि (समाप्य) तृतीयेऽह्नि एकोद्दिष्टं चतुर्थेऽहनि सापिण्ड्यं च कुर्युः । अपुत्रस्य ज्येष्ठभ्रातुः देशान्तरमरणश्रवणे षण्मासात्पूर्वं दशरात्रेण तत्परं चेत् त्रिरात्रेण क्रियाः कुर्यात् । 

[[37]]

सर्वत्र कालातिक्रमे प्रतिमासं कृच्छ्रं कृत्वा ततः क्रियाः कुर्यात् । मातापितृमातामहादिभ्यः (हेभ्यः) अन्येषां वत्सरात्परं सञ्चयनं शान्तिहोमं च न कुर्यात् ।

## पुनस्-संस्कार-निमित्तानि 

गृह्याग्नौ विद्यमानेऽन्येनाग्निना विधिवत् दाहे, गृह्याग्निनापि अमन्त्रवद्दाहे अङ्गवैकल्यदाहे, चण्डालादिहते, सञ्चयनम् अकृत्वा दशाहोदकपिण्डासमापने एकादशाहे एकोद्दिष्टाकरणे च, अस्थिभिः पुरुषाकृतिं कृत्वा गृह्याग्निना श्मशानाग्निना वा पुनर्दाहः कार्यः (संस्कारं कुर्यात्) । उभयोः अभावे अग्निम् उत्पादयेत् । अस्थ्यभावे पालाशवृन्तैः दर्भैः वा पुरुषाकृतिं कृत्वा चत्वारिंशता शिरः, दशभिः ग्रीवां, विंशत्योरस्त्रिंशतोदरं, पञ्चाशता पञ्चाशतैकैकं बाहुं तेष्वेव पञ्चभिः पञ्चभिः अङ्गुलीः सप्तत्या एकैकं पादं तेष्वेव पञ्चभिः पञ्चभिः अङ्गुलीः अष्टाभिः शिश्नं द्वादशभिः वृषणं च कल्पयित्वा, ऊर्णासूत्रेण सन्धिषु संवेष्ट्य, अमुकगोत्रम् अमुकशर्माणं प्रेतम् अस्यां प्रतिकृतौ आवाहयामि इत्यावाह्य, स्नापयित्वा अलङ्कृत्य, अग्निम् उत्पाद्य सङ्कल्प्य पितृमेधं सर्वं कृत्वा तद्भस्म अस्थिस्थाने कृत्वा सद्यः सञ्चयनं कृत्वा तद्भस्म जले प्रक्षिपेत् । 

[[38]]

## नक्षत्रादि-वर्जनम्

कृत्तिकारोहिण्या(र्द्रा)श्रेषापूर्वत्रयोत्तरत्रयज्येष्ठामूल रेवतीत्रिपादनक्षत्राणि शुभगृहाधिष्ठितं जन्मत्रयं नन्दाभद्राचतुर्दशीगुरुशुक्रवासरौ शुभयोगं च अतीतप्रेतकार्ये (वर्जयेत् ।) सोमबुधवासरौ मध्यमौ । सङ्कटे भरणी ज्येष्ठा च ग्राह्या । भानुभौमगुरुशुक्रशनिवासरेषु नन्दासु पूर्णासु पूर्वत्रयोत्तरत्रयपुष्यहस्तचित्रासु त्रिजन्मसु च सञ्चयनं वर्जयेत् । तत्काले नात्यन्तं शोधयेत् । कालातिक्रमे सम्यक् विशोधयेत् । निर्दोषदिनाभावे भद्रे भूमिं, त्रिपादनक्षत्रे हिरण्यम्, अङ्गारकेऽनड्वाहं, गुरौ वस्त्रं, शुक्रे रजतं च दत्वा क(अ)ल्पदोषे गुणाधिके दिने ब्राह्मणान् अनुज्ञाप्य कर्म कुर्यात् । प्रतिपत्षष्ठ्येकादश्यो नन्दाः द्वितीयासप्तमीद्वादश्यो भद्राः पञ्चमीदशमीपञ्चदश्यः पूर्णाः ।


## उदकदान-निषेधः
पाषण्ड्य्-आदि-पातकि-परिभाषा, ब्रह्मचर्याद्युदकदाननिषेधः॥

पाषण्ड्य्-अनाश्रमि-क्लीब-कुण्ड-गोलक--व्रात्य-विधर्म--गर्भ-हन्तृ--आत्म-घातिनां  
चण्डालादिभिर् बुद्धिपूर्वं हतानां च  
उदकदानम् अपि न कुर्यात् ।  
एते चोदकमपि न दद्युः ।  

माता-पितृ-मातामह-मातामही । ज्येष्ठभ्रातृपितृव्यमातुलाचार्योपाध्यायेभ्यः अन्येषां दाहादिसपिण्डीकरणान्तप्रेतकृत्यकरणे ब्रह्मचारिणः पुनरुपनयनम् । एकदेशकरणे कृच्छ्रम् । सपिण्डमरणे ब्रह्मचारी नोदकं दद्यात् । समावर्तने कृते तस्मिन् वत्सरे मृतानां सपिण्डानां त्रिरात्रमनुष्ठाय उदकं दत्वा अनन्तरम् उद्वाहं कुर्यात् ।

[[39]]

## विवाहमध्ये यज्ञमध्ये च पित्रोर् मरणे

विवाहमध्ये यज्ञमध्ये च पित्रोः मरणे संस्कारं कृत्वा विवाहयज्ञान्ते सञ्चयनादि सर्वं कुर्यात् ।

इति प्रयोगदर्पणे अष्टमः खण्डः

## शान्तिहोमः

दशमेऽहनि वपनानन्तरं ग्रामश्मशानयोर्मध्ये, तत्रासम्भवे, यत्र कुत्रापि वृक्षमूले वा, यज्ञोपवीती शान्तिहोमं करिष्ये इति सङ्कल्प्य, लौकिकाग्निं प्रतिष्ठाप्य, प्रागुदगग्रैः दर्भैः परिस्तीर्य, अग्नेः पश्चात् लोहितं चर्मानडुहं, तदभावे तदाकारं मृगचर्म च (वा) आस्तीर्य, तस्मिन् वेतसमालिनः ज्ञातीन्, 'आरोहतायुर्जरसम्' इति कनिष्ठपूर्वमारोप्य, 'यथाहान्यनुपूर्वम्' इति तान् ज्येष्ठक्रमान् कल्पयित्वा आज्यं वारणदर्व्यौ च प्रतिलोमं संस्कृत्य, तूष्णीं समन्तम् अप्रदक्षिणम् अग्निं परिषिच्य, 'न हिते' 'अपनश्शोशुचदघम्' इति द्वाभ्यां चतुर्गृहीतं दर्व्या मूलेन हुत्वा (सकृत् गृहीत्वा) अपनस्सुक्षेत्रिया, प्रयद्भन्दिष्ठः 'प्रयदग्नेः' 'प्रयत्ते अग्ने' 'त्वँ हि' द्विषो' नस्सनस्सिन्धुमापः प्रवणादुद्वनादुदकानीति दशभिश्च हुत्वा, अत्र प्रतिस्वाहाकारं कस्मिंश्चित्पात्रे हुतशेषमाज्यं निनीय, दर्व्यौ प्रहृत्य, पूर्ववदग्निं परिषिच्य,

[[40]]

अग्नेरुत्तरतः लोहितमनड्वाहं प्राङ्गुमुखमवस्थापयेत् । ततो ज्ञातय कनिष्ठपूर्वम् ‘अनड्वाहमन्वारभामुहे' इत्यन्वारभ्य इमे जीवे इत्येतया अनडुहा सह प्राचीं दिशं गच्छेयुः । पश्चाद्गच्छन् कर्ता वेतसशाखामप्येकां च सह गृहीत्वा, ताभ्याम् अनडपदानि मृत्योः पदमिति (एतया) मार्जयन् गत्वा ज्ञातीन् प्रस्थाप्य जीवतां मृतानाम् अन्तरं भवेत् इति मनसा ध्यात्वा ज्ञातिभ्यो दक्षिणतः इमं जीवेभ्यः इत्यश्मानं स्थापयित्वा, पात्रस्थं सम्पाताज्यं ज्ञातिस्त्रीणाम् अञ्जलिषु इमा नारीरिति निनयेत् । तास्तेन मुखे विमृज्य, यदाञ्जनम् इत्यक्षिण्यांजिनन्, अथ कर्ता, यथात्वमुद्भिनत्सीति पृथिव्याम् ओषधीस्तम्बं प्रतिष्ठाप्य, दीपहस्ताः त्रिरग्रतः प्रस्थाप्य, तत्र वा गृहोत्तरपूर्वदेशे वा । आनन्दहोमं करिष्ये, इति सङ्कल्प्य,

## आनन्दहोमः

पूर्ववत्परिषेचनान्तं कृत्वा, आनन्दाय नवै तत्र, इति द्वाभ्यां वारणदर्व्या अग्रेण चतुर्गृहीतं हुत्वा, सर्वप्रायश्चित्तम् अनाज्ञातम् इत्यादिभिश्च हुत्वा, दर्व्यौ प्रहृत्य पूर्ववत्परिषिच्य, अग्निमुपस्थाय पुण्याहं वाचयित्वा, यवोदनं व्रीह्योदनं वा ज्ञातिभिस्सह यवोऽसीति भुञ्जीत । आशौचिनो द्विवारभोजनं, तल्पादिशयनं मैथुनं क्षारलवणतैलाभ्यङ्गताम्बूलानि वर्जयेरन् । क्रोतम् अयाचितान्नं भुञ्जीरन् ।

[[41]]

## सूतकाशौचिनां नियमः

आशौचिनः सूतकिनश् च  
दान-प्रतिग्रह--देवालय-प्रवेश--प्रमा(या?)ण--  
समित्-पुष्प-दर्भ-जलाहरण--देवताराधनाध्ययनानि वर्जयेरन् ।  
पुत्र-जनने नाभि-कृन्तनात् पूर्वं  
तस्मिन् दिने वा,  
मरण-समये च (?) दानं दद्युः ।  
उपरागे च यावन्मोचनं स्नान-दान-जप-होमादिकं कुर्युः ।  

मानसिकं सन्ध्यात्रयं  
वाचिकम् अर्घ्य-दानम्  
अमन्त्रकं प्राणायामं  
दशवारं गायत्रीजपम्  
उपस्थानं  
प्रेतकर्म च  
स्नात्वा आर्द्रवासस एव कुर्युः ।

## वृषोत्सर्जनम्

एकादशाहे गृहं गोमयेन उपलिप्य, पुण्याहं वाचयित्वा, तेन जलेन गृहं प्रोक्ष्य, वस्त्राणि शोधनार्थं रजकाय दत्वा, प्रातःकाले वृषोत्सर्जनं कुर्यात् ।

> लोहितो यस्तु वर्णेन मुखे पृष्ठे च पाण्डरः ।  
श्वेतः खुरविषाणाभ्यां स वृषो नील उच्यते ॥

इत्युक्तलक्षणं वा सर्वं कृष्णवर्णं वा यथासम्भववर्णं वा द्विवर्षाधिकं वर्षाधिकं वा वृषभमुत्सृजेत् । एकादशेऽहनि वृषोत्सर्जनाकरणे यदा कदाचित् सपिण्डीकरणात्पूर्वं कुर्यात् । पतिपुत्रवत्याः स्त्रियाः सगां वृषभमुत्सृजेत् । पुत्रासन्निधाने भर्त्रा वान्येन वा (भर्ता वाऽन्यो वा) कर्ता चेत् वृषभमेवोत्सृजेत् । अपुत्राया भर्तृमत्या गोदानमात्रं कुर्यात् । 

[[42]]

अमुकगोत्रस्य अमुकशर्मणः प्रेतस्य पापक्षयार्थं प्रेतत्वविमोचनार्थं वृपोत्सर्जनं करिष्ये इति सङ्कल्प्य, वृषभं स्नाप्य अलङ्कृत्य, यो यद्देवताभक्तः तच्चिह्नं पश्चात् दक्षिणमूले अग्नितप्तेनायकेन (?) विलिख्य, 'पिशङ्गरूपस्तलस्तुरीपम्' इति द्वौ मन्त्रौ क्रमेण दक्षिणवामयोः कर्णयोः दक्षिणे कर्णे (वाः) जपित्वा, 'ऋचां प्राचीम' इत्यनुवाकेन तिलमिश्रजलं पाययित्वा एतं युवानम् इत्यनुवाकेन अभिमन्त्र्य, तं गोषु विसृज्य, एकोद्दिष्टविधानेन यथाशक्ति ब्राह्मणान् भोजयेत् । वृषोत्सर्जनाशक्तौ एकादशब्राह्मणभोजनं तदशक्तौ तावन्मात्रपर्याप्तमामं वा हिरण्यं वा ब्राह्मणाय दद्यात् ।

इति प्रयोगदर्पणे नवमः खण्डः

## एकोद्दिष्टम्

एकोद्दिष्टस्य तस्मिन्नेव दिने ब्राह्मणनिमन्त्रणम्, अन्यश्राद्धस्य पूर्वेयुः, एकादशाहे मध्याह्ने, अमुकगोत्रस्य अमुकशर्मणः प्रेतस्य अद्य एकादशेऽहनि एकोद्दिष्टश्राद्धं करिष्ये इति सङ्कल्प्य, प्रत्यङ्मुखस्य विप्रस्य हस्ते जलं दत्वा, अमुकगोत्रस्य अमुकशर्मणः प्रेतस्य इदम् आसनम् इत्यासनार्थं दर्भान् दत्वा, पुनर्जलं दत्वा, एकोद्दिष्टश्राद्धे प्रेतार्थे भवता क्षणः कर्तव्यः इति हस्ते दर्भान् दत्वा, ओं तथेत्युक्ते प्राप्नोतु भवान् इत्यामन्त्र्य, 

[[43]]

प्राप्नुवानीति प्रत्युक्ते, आयसव्यतिरिक्तेन शङ्कुना गजपादप्रमाणं वृत्तं कुण्डं खात्वा, गोमयेनोपलिप्य, अमुकगोत्रस्य अमुकशर्मणः प्रेतस्य पाद्यस्थाने इदमासनम् इति कुण्डे दर्भान् निधाय इदमर्चनम् इति तिलैरभ्यर्च्य अमुकगोत्राय अमुकशर्मणे प्रेताय इदं ते पाद्यम् इति पादयोः पाद्यं दत्वा जानुपर्यन्तं जङ्घापर्यन्तं वा पादद्वयं प्रक्षाल्य, स्वस्य च पादौ प्रक्षाल्य आचम्य, आचान्तम् आसने उपवेश्य, अमुकगोत्राय अमुकशर्मणे प्रेताय अन्तश्शुद्ध्यर्थम् अयं ते कृसरम्, इति कृसरम्, आस्यशुद्ध्यर्थम् इदं ते ताम्बूलम् इति ताम्बूलं च दत्वा शरीरशुद्ध्यर्थम् इदं ते अभ्यञ्जनम् इति तैलेनाभ्यज्य, स्नापयित्वा स्नात्वा, लौकिकाग्निं प्रतिष्ठाप्य, दक्षिणा प्रागग्रैः दर्भैः प्रागाद्यप्रदक्षिणं परिस्तीर्य उत्तरानुत्तरान् दक्षिणानधरान् कृत्वा, अग्नेर्दक्षिणतो दर्भान् सँस्तीर्य, तेष्वौदुम्बरं मेक्षणम् औदुम्बरीं दर्वीम् आज्यस्थालीं प्रोक्षणीपात्रं पुनर्दर्वीं सपवित्रम् अर्घ्यपात्रं हविःपात्रं तिलान् सिकतान् मधुगन्धपुष्पाणि च एकैकशः सादयित्वा, एकेन पवित्रेण प्रोक्षणीरुत्पूय, उत्तानानि पात्राणि प्रोक्ष्य, आज्यसंस्कारे हविषा सह त्रिः पर्यग्नि कृत्वा दर्व्यौ संस्कृत्य, पवित्रान्तर्हिते अर्घ्यपात्रे, आ म आगच्छन्तु प्रेता देवयानान् समुद्रान् षलिलान्[[??]] सवर्णान् अस्मिन् यज्ञे सर्वकामान् लभन्ते क्षीयमाणमुपदुह्यतामिमां प्रेताय वो गृह्णामि इत्यर्ध्यं गृह्णीयात् प्रेता देवयानान् प्रेतायै वो गृह्णामीति स्त्रिया अर्ध्यं गृहीत्वा, पवित्रम् उद्धृत्य,

[[44]]

तिलोऽसि सोमदेवत्यो गोसवो देवनिर्मितः । प्रत्नवद्भिः प्रत्न एहि प्रेतम् इमान् लोकान् प्रोणयाहि नः, इत्यर्ध्ये तिलान् निक्षिपेत् । प्रेतामिमान् लोकान् इति स्त्रियाः । पवित्रं निधाय, मधुवाता इति प्रत्यृचं मधु गुडं वा प्रक्षिप्य सोमस्य त्विषिरसीति सर्वाभिरङ्गुलीभिः अभिभृश्य, अवेष्टा दन्दशूकाः इति, तत्र यत्किञ्चिदादाय, निरस्तं नमुचेश्शिर इति नैर्ऋत्यां निरस्य, अप उपस्पृश्य, शन्नो देवीः, इत्यर्ध्यम् [[र्घ्यम्??]] अभिमन्त्र्य, गन्धादिभिः अभ्यर्च्य, दर्भैः दर्व्यादि प्रच्छाद्य, अपहता असुरा रक्षाँसि पिशाचा ये क्षियन्ति पृथिवीमनु । अन्यत्रेतो गच्छन्तु यत्रास्य गतं मनः, इति तिलान् सिकतांश्च भुक्तिस्थाने प्रकिरेत् । यत्रास्या गतं मन इति स्त्रियाः । उदीर्ताम्अ अवर उत्पर उन्मध्यमः प्रेतस्सौम्यः । असुं य इयादवृकर्तज्ञः । स नोऽवतु प्रेतो हवेषु इत्यद्भिरवोक्षेत् । उदीर्तामवरोत्परोन्मध्यमा प्रेता सौम्या । असुं येयादवृकर्तज्ञा सा नोऽवतु प्रेता हवेषु इति स्त्रियाः । आ याहि प्रेत सोम्य गम्भीरैः पथिभिः पूर्व्यैः प्रजामस्मभ्यं ददद्रयिं च दीर्घायुत्वं च शतशारदञ्च, इति दक्षिणामुखस्तिष्ठन् अग्नेर्दक्षिणतः प्रेतमावाहयेत् । आ याहि प्रेते सोम्ये प्रजामस्मभ्यं ददतो रयिञ्च इति स्त्रियाः । पूर्ववत् पादौ प्रक्षाल्य, आसने उपवेश्य, पूर्ववत् (?) निमन्त्र्य, हस्ते शुद्धोदकं प्रदाय, पवित्रं निधाय, अमुकगोत्राय अमुकशर्मणे प्रेताय इदं ते अर्घ्यम् इत्यर्घ्यं दत्वा, पवित्रम् आदाय, अर्घ्यपात्रे निधाय, दर्भैः दर्व्या च प्रच्छादयेत् । 

[[45]]

अर्घ्यपात्राणि विवृतानि न कुर्यात् । नोद्धरेत् । न पुनः पूरयेत् । दर्व्या आदाय अर्घ्यं दद्यात् । कृत्स्नार्घ्यजले स्कन्ने शोषणे वा आपो हि ष्ठा मयोभुव इति तिसृभिः, आ म आच्छन्त्विति मन्त्रेण च पुनरर्घ्यं गृहीत्वा, तिलप्रक्षेपाद्याच्छादनान्तं कृत्वा ततं म आप इति जुहुयात् । अथ ब्राह्मणाय वस्त्रोत्तरीयगन्धपुष्पशय्यासनोदकपात्रकांस्यपात्रदीपपात्रादीनि गोभूहिरण्यालङ्कारादीनि यथाशक्ति दत्वा पूर्ववत्तिलोदकं दत्वा गन्धादिभिरग्निमभ्यर्च्य अग्निसमीपे दक्षिणामुखं च निधाय दक्षिणतः प्रतिष्ठितं हविरभिघार्य प्रदक्षिणं समन्तम् अग्निं परिषिच्य अग्नौ करिष्यामि इति पृष्ट्वा, कुरुष्वेति प्रत्युक्ते, दर्ग्यामुपस्तीर्य मेक्षणेन हविर्मध्यात् सकृदवदाय अभिघार्य अमुकगोत्राय अमुकशर्मणे प्रेताय यमाय च स्वाहा इत्यग्नौ दक्षिणार्धे हुत्वा, हविष्यं च स्वाहेति उत्तरभस्मनि हुत्वा मेक्षणम् अग्नौ प्रहृत्य, पूर्ववत् परिषिच्य हुतशेषमन्नं सव्यञ्जनं भुक्तिपात्रे दत्वा, पृथिवी ते पात्रं द्यौरपिधानं ब्रह्मणस्त्वा मुखे जुहोमि ब्राह्मणस्य त्वा प्राणापानयोर्जुहोम्यक्षितमसि मास्य क्षेष्ठा अमुत्रामुष्मिन् लोके, इति ब्राह्मणस्य दक्षिणहस्तेन अन्नं व्यञ्जनानि स्पर्शयित्वा, तस्य दक्षिणमङ्गुष्ठनखप्रदेशमिदं विष्णुः इत्यन्ने निवेश्य परिषेचयित्वा आपोशनं कारयित्वा, प्राणे निविष्टोऽमृतं जुहोमि, इति पञ्चभिः भुञ्जानं समीक्ष्य ब्रह्मणि म आत्मामृतत्वाय, इत्यात्मानं समीक्ष्य, यथासुखं जुषस्व इत्युक्त्वा, तम् ऊर्ध्वं भुञ्जानं न पश्येत् ।

[[46]]

भुक्ते द्विजे अपेक्षितं पृष्ट्वा सम्पन्नम् इत्युक्त्वा सु (अस्तु) सम्पन्नम् इत्युक्ते, तृप्तोऽसि इत्युक्त्वा, तृप्तोऽस्मि इति प्रत्युक्ते, आपोशनं कारयित्वा आचान्ते स्वदितम् इत्युक्त्वा, अस्तु स्वदितम् इति प्रत्युक्ते पूर्ववदर्घ्यं दत्वा, ताम्बूलवस्त्रहिरण्योपानच्छत्त्रादीनि दक्षिणां च दत्वा, अग्नेर्दक्षिणतः दर्भान् सँस्तीर्य, तेषु मार्जयतां मम पिता प्रेत इत्यपो मार्जयित्वा, अमुकगोत्राय अमुकशर्मणे प्रेताय एतं पिण्डं ददामि इति नालिकेरप्रमाणं पिण्डं दत्वा, अमुकगोत्र अमुकशर्मन् प्रेत एतं पिण्डम् उपतिष्ठ इत्युक्त्वा, पात्रसंक्षालनोदकेन पिण्डं त्रिः अप्रदक्षिणं परिषिच्य, पूर्ववत् मार्जयित्वा अधोमुखानि पात्राणि कृत्वा तृप्यत इति त्रिः उक्त्वा पात्राणि प्रोक्ष्य उत्तानानि कृत्वा अक्षय्यम् इत्युक्त्वा अस्त्वक्षय्यम् इति प्रत्युक्ते, अग्निसमीपे स्थापितम् उदकुम्भं दक्षिणां च दत्वा प्रणम्य उत्तिष्ठताम् इत्युत्थाप्य, अनुव्रज्य, प्रदक्षिणीकृत्य उपचारान् उक्त्वा, तं विसृज्य भुक्तिशिष्टानि अन्नव्यञ्जनानि, पिण्डदर्भहोमपात्राणि च अप्सु प्रक्षिप्य स्नात्वा गृहं गत्वा पुण्याहं वाचयेत् ।

### एकोद्दिष्ट-होम-विधिः

एकादशेऽहनि द्रव्यस्य ब्राह्मणस्य वा अलाभे देशविप्लवादौ वा लौकिकाग्नौ घृतपायसेन यमाय सोमम् इति द्वात्रिंशदाहुतीर्वा, उदीरतामवर उत्परास इत्यष्टाभिः ऋग्भिः चतुर्वारं वा हुत्वा, 

[[47]]

हुतशेषेण पूर्ववत् पिण्डं दद्यात् । एवं प्रतिदिनम् एकं पिण्डं दत्वा द्वादशदिने त्रयोदशदिने सप्तविंशतिदिने वा सपिण्डीकरणात्पूर्वम् एकोद्दिष्टं कुर्यात् । सूतकेऽपि मातापित्रोः एकादशेऽहन्येव एकोद्दिष्टविधिः ।

सूतकेऽपि मातापित्रोः एकादशेऽहन्येव एकोद्दिष्टं कुर्यात् । अन्येषां तु सूतकान्ते पूर्वोक्तदिनेषु अन्यतमे वा कुर्यात् । पाषाणोत्थापनप्रभूतबल्येकोद्दिष्टश्राद्धानि आहिताग्नेः दहनादित्युक्तदिनेषु कुर्यात् । अनाहिताग्नेः मरणादिएकोद्दिष्टदिने प्रेततृप्त्यर्थं निमित्तव्यतिरेकेण- दश ब्राह्मणान् भोजयित्वा, तेभ्यः दक्षिणां दद्यात् । एकादशाहव्यतिरिक्तदिने एकोद्दिष्टश्राद्धे नन्दाचतुर्दश्यौ रोहिणीपुष्योत्तरप्रोष्ठपदरेवतीत्रिपादनक्षत्राणि स्वस्य चतुर्विंशतिनक्षत्रसप्तविंशतिनक्षत्रे संपत्क्षेमसाधकमैत्रपरममैत्राणि स्वस्य स्त्रीपुत्रयोश्च त्रिजन्मानि गुरुशुक्रवासरौ च वर्जयेत् । सोमबुधवारौ मध्यमौ । सर्वेषु कर्मसु निर्दिष्टकालासम्भवे स्वल्पदोषे गुणाधिके काले ब्राह्मणान् अनुज्ञाप्य कर्म कुर्यात् ।

इति प्रयोगदर्पणे दशमः खण्डः

## सपिण्डीकरणविषयः

द्वादशाहमारभ्य सप्तदशपर्यन्तेषु षट्सु दिनेषु अन्यतमे दिने त्रयोविंशतिदिने वा सावनमानेन मासादूर्ध्वं पञ्चदशसु

[[48]]

दिनेषु अन्यतमे वा तेनैव मानेन तृतीयचतुर्थषष्ठएकादशसु मासेषु अन्यतमे वा मासे सपिण्डीकरणं कुर्यात् । रोहिण्युत्तरप्रोष्ठपदारेवतीखण्डनक्षत्रेषु चतुर्दश्यां रविभौमगुरुशुक्रशनिवासरेषु स्वनक्षत्रात् चतुर्विंशसप्तविंशनक्षत्रयोः स्वस्य स्त्रीपुत्रयोश्च जन्मसु च न कुर्यात् । तेषु द्वादशसु कालेषु अकृतं चेत् आब्दिकात् पूर्वस्मिन् दिने कुर्यात् । द्वादशदिने दोषयुक्तेऽपि कुर्यात् । तस्मिन् शुक्रवासरश्चेत् मातापित्रोर्विनाऽन्येषां न कुर्यात् । वत्सरेऽतीते कर्कटकुम्भयोः अन्यतरे रोहिण्यार्द्राहस्तानूराधेषु अन्यतमे कुर्यात् । तदा कृतान्यपि षोडश श्राद्धानि पुनः कृत्वा सापिण्ड्यं कुर्यात् । तदा मातापितृव्यतिरिक्तानाम् एकोद्दिष्टसोदकुम्भमासिकसपिण्डीकरणान्यतमेन हिरण्येन वा कुर्यात् । एकादशाहे दर्शश्चेत् यदि आहिताग्निः कर्ता मध्याह्ने षोडशश्राद्धानि सापिण्ड्यं च कृत्वा अपराह्ने पितृयज्ञं कुर्यात् । प्रतिमासं मृताहे द्वितीयमासिकादीनि सापिण्डयात् पूर्वम् एकोद्दिष्टविधानेन पश्चात् पार्वणविधानेन कुर्यात् । आहिताग्नेः दहनतिथौ द्वितीयमासिकम् अन्यानि मरणतिथौ कुर्यात् । ऊनमासिकत्रैपक्षिके च दाहादिसप्तविंशतिदिनात् चत्वारिंशदिनाच्च ऊर्ध्वं कुर्यात् । द्वादशाहादिषु सापिण्ड्ये तदूर्ध्वभावीनि मासिकानि आकृष्य सापिण्ड्यात्पूर्वं तस्मिन्नेव दिने कुर्यात् । त्रिपक्षादिषु चेत् पूर्वं मृताहे कुर्यात् । पुनश्च तत्तत्काले कुर्यात् । 

[[49]]

कर्तुः पुंसुवनसीमन्तनामकरणान्नप्राशनेषु प्राप्तेषु तदूर्ध्वभावीनि मासिकानि सापिण्ड्यात्पूर्वम् आकृष्य कृतान्यपि पुनराकृष्य तत्पूर्वस्मिन् दिने तत्पूर्वं मृततिथौ वा कुर्यात् । पुनश्च तत्तत्कालेषु कुर्यात् । मातापित्रोः विना अन्येषाम् उत्सवार्थम् आकृष्य कृतानि पुनः तत्तत्काले न कुर्यात् इत्येके । सापिण्ड्यं च अकृतं चेत् पूर्वस्मिन् दिने तत्तत्कृत्वा परेद्युः पुंसुवनादि कुर्यात् ।

### सापिण्ड्याग्नि-निर्णयः

पित्रादीनां त्रयाणां मातामहादीनां च त्रयाणां तत्पत्नीनां च सापिण्ड्यादिश्राद्धे पार्वणम् औपासनाग्नौ कुर्यात् । अन्येषां लौकिके । मातुलाचार्यपितृव्याणां ज्येष्ठभ्रातुः सीमन्तस्याप्यौपासनाग्नौ इत्येके । विभक्तेष्वपि पुत्रेषु ज्येष्ठ एव सापिण्ड्यं कुर्यात् ।

### अपत्नीके

तस्य अपत्नीकत्वे सपत्नीकः अन्यः कुर्यात् । सर्वेषाम् अपत्नीकत्वे ज्येष्ठ एव लौकिकाग्नौ कुर्यात् । कनिष्ठादीनां कृतं सापिण्ड्यं ज्येष्ठः पुनः कृर्यात् । समानोदकादिना कृतं पुनः सापिण्ड्यं कुर्यात् । द्वादशाहादौ पत्न्यां रजस्वलायामपि सापिण्ड्यं कुर्यात् ।

### द्वादशाहादौ विच्छिन्नविषये सपिण्डीकरणात्पूर्वदिने कृत्यम्

विच्छिन्नस्तु कालान्तरे अग्निं सन्धाय, कुर्यात् ।

[[50]]

वत्सरान्तसापिण्ड्यमासिकाब्दिकादि तु रजस्वलायामपि तिरवकाशत्वात्[[??]] दर्भैः भार्या प्रतिनिधिं कृत्वा अग्निं सन्धाय कृत्वा तमग्निं विसृजेत् । श्वः सपिण्डीकरणं करिष्यमाणः पूर्वेद्युः सायं होमं हुत्वा अनश्नन् भुक्तवद्भ्यः अमुकगोत्रस्य अमुकशर्मणः प्रेतस्य श्वः सपिण्डीकरणं भविता तत्र भवद्भिः प्रसादः करणीयः इति विज्ञाप्य, श्वोभूतो(ते) ब्राह्मणान् आहूय तेषां पुरतः यथाशक्ति दक्षिणां निधाय प्रणम्य, अशेषे हे परिषद्भवत्पादमूले मया समर्पिताम् इमां यथाशक्ति दक्षिणां स्वीकृत्य, अमुकगोत्रस्य अमुकशर्मणः अमुष्य प्रेतस्य सपिण्डीकरणश्राद्धं करिष्यन् ऊनमासिकादीनि ऊनाब्दिकपर्यन्तानि पञ्चदशैकोद्दिष्टश्राद्धानि तत्तत्कालात् आकृष्य कर्तुकामोऽस्मि, तत्र मम अधिकारसिद्धिम् अनुगृहाण, मासिकानि यथाकालम् अनुष्ठितानि भूयासुः इति च अनुगृहाण इति विज्ञाप्य, तैः अनुज्ञातः, अमुकगोत्रस्य अमुकशर्मणः अमुकप्रेतस्य द्वादशेऽहनि सपिण्डीकरणश्राद्धं करिप्यन् ऊनमासिकादीनि ऊनाब्दिकपर्यन्तानि पञ्चदशैकोद्दिष्टश्राद्धानि तन्त्रेण करिष्ये इति सङ्कल्प्य, ऊनमासिकादिषु क्रमेण पञ्चदश ब्राह्मणान् प्रेतार्थत्वावृत्ते [[??]] कुण्डे पादान् प्रक्षाल्य, कृसरादीनि दत्वा, अग्निप्रतिष्ठादि अर्घ्यग्रहणं भुक्तिदेशसंस्कारं प्रेतावाहनानि एकोद्दिष्टवत् कृत्वा दर्व्याम् उपस्तीर्य, हविर्मध्यात् मेक्षणेन पञ्चदशधा अवदाय, अभिघार्य, पूर्ववत् हुत्वा, पात्रस्पर्शपूर्वकं ब्राह्मणान् भोजयित्वा ताम्बूलदक्षिणां च दत्वा

[[51]]

अग्नेः दक्षिणतः दर्भेषु पञ्चदशपिण्डान् दत्वा शेषं पूर्ववत् सर्वं कुर्यात् ।

### आमश्राद्धे

आमश्राद्धे तु पञ्चदश एकोद्दिष्टश्राद्धानि आमरूपेण करिष्ये इति सङ्कल्प्य, वरणपादप्रक्षालनगन्धदानानि कृत्वा, सव्यञ्जनैः आमरूपैः एभिः श्राद्धैः प्रेतरूपी भगवान् जनार्दनः प्रीयताम् इति तिलोदकम् उत्सृज्य, ताम्बूलदक्षिणां च दत्वा ब्राह्मणान् प्रस्थाप्य ततः सपिण्डीकरणं कुर्यात् ।

इति प्रयोगदर्पणे एकादशः खण्डः

### सपिण्डीकरणकालः 

सपिण्डीकरणादिकं सर्वं पार्वणश्राद्धं च चतुर्दशघटिकानन्तरम् आरभ्य दशसु घटिकासु समापयेत् । सङ्कल्पाद्यासमाप्तेः प्राचीनावीतम् अन्यत्र आचामनप्राणायामाघारसमिदाघारहोमाज्यभागस्विष्टकृत्प्रायश्चित्तहोमपरिवेषणाभिश्रवणप्रदक्षिणनमस्कारानुव्रजनविश्वेदेवविष्णुम् उपचारेभ्यः सर्वं विश्वेभ्यो देवेभ्यः ऋजुभिः युग्मैः प्रागग्रैः उदगग्रैर्वा दर्भैः प्राङ्मुख उदङ्मुखो वा देवतीर्थेन प्रदक्षिणं कृत्वा, पश्चात् पितॄणां दक्षिणाग्रैः अयुग्मैः द्विगुणीकृतः दर्भैः पितृतीर्थेन अप्रदक्षिणं कृत्वा, पश्चात् निमित्तस्य पितृवत् कृत्वा ततः पश्चात् विश्वेदेवविष्ण्वोः कुर्यात् ।

[[52]]

पादप्रक्षालनं गन्धदानं च पवित्रपाणिः न कुर्यात् । परिश्रिते दक्षिणाप्रवणे गोमयोपप्ति[[??]] गुहद्वार उत्तरपूर्वदेशे होमस्थानं तद्दक्षिणतः पिण्डदानस्थानं तद्दक्षिणतः पित्रादिभुक्तिस्थानं, तत्पश्चात् देवानां भुक्तिस्थानं च कल्पयेत् । प्राङ्मुखान् उदगपबर्गान् विश्वान् देवान् प्रागपवर्गान् प्राङ्मुखान् दक्षिणापवर्गान् वा पितॄन् पश्चिमाभिमुखं निमित्तं तद्वद्विष्णुं च निवेशयेत् । कर्ता भोक्ता च ऊर्ध्वपुण्ड्राणि धारयेत् । पादुकोपानच्छत्रायुधरक्तवस्त्रमार्जारकुष्ठिबधिरच्छिन्ननासिकान् न पश्येत् । उदक्यासूतिकाशौचिपतितप्रेतान्नभोक्तृषण्डपाषण्डरोगिनग्नकृकलासवानरग्रामसूकरशुनकान् न पश्येत् । तैः श्राद्धदर्शनं वर्जयेत् । तथा दन्तधावनताम्बूलक्षौराभ्यङ्गोपवासौषधपरान्नक्रोध हुङ्कारत्वरां वर्जयेत् । पूर्वेद्युः परेद्युश्च रात्रिभोजनं मैथुनं च वर्जयेत् । चिकित्सकवेश्यवृत्तित्रयाणां बधिरहीनाधिकाङ्गरोगिकुनखिकु- ष्ठिश्यावदन्तभृतकाध्यायिभूतकाध्यापकक्लीबपतितकन्यादूषकाभिशस्तमित्रध्रुक्पिशुनसोमविक्रयिपरनिन्दकमातापितृगुरुत्यागिस्तेनश्वशुरस्यालमातुलसपिण्डोपाध्यायाचार्यशिष्याः श्रोत्रियशवानुगामिनः पूर्वेद्युः श्राद्धभुजं श्राद्धकृतं चादिश्वो(?) वा श्राद्धं करिष्यमाणं च श्राद्धे न निमन्त्रयेत् । अन्येषां गुणाभावे गुणवन्तं सपिण्डमपि भोजयेत् । गुणाधिक्येऽपि विधुरं गर्भवन्तं च वर्जयेत् । अश्रोत्नियपितृकात् श्रोत्नियात् श्रोत्रियपितृकोऽश्रोत्रियोऽपि श्रेष्ठः । 

[[53]]

पितापुत्रौ भ्रातरौ च वर्जयेत् । यः सर्वत्र अर्थं प्रतिगृह्य, सञ्चयनं करोति स स्तेनः । शक्तौ सत्यां य उद्वाहं सन्न्यासं वा न करोति, योऽधीतं वेदं त्यजति, यो वर्णाश्रमधर्महीनः स्तेनाग्नेयो (?) विष्णोरन्यं देवं समत्वेन परत्वेन वा मन्यते, यो यस्स धर्मत्यागी ये जटाभस्मरुद्राक्षधराः ते पाषण्डिनः । यो ब्रह्मचर्यात्प्रभृतिरेतस्समुत्सृजति सोऽवकीर्णी । यो भार्यायाः परपुरुषं सङ्गमयते स माहिषिकः । यो दशवर्षाधिकाम् उद्वहते स वृषलीपतिः । योऽनापदि वृद्ध्या जीवति स वार्धुषिकः । यो विभवे सति न ददाति स आखुः । यो डम्भार्थं कर्म करोति, स मार्जारः । यो व्यवहारे पक्षपात वदति स कुक्कुटः । यो वित्तार्थं वत्सरत्रयं देवपूजां करोति स देवलोकः ! एतान् सर्वान् श्राद्धे वर्जयेत् । 

## भोक्तारः
### निमन्त्र्याः  

देववरणस्य ब्राह्मणस्यालाभे । एतैः दोषैः हीनान् श्रोत्रियान् ब्रह्मविदः आहिताग्नीन् शूद्रान्नरहितान् निमन्त्रयेत् । मधु वाता इत्यृचं, त्रिर्मधु ब्रह्ममेतु माम्, इत्याद्यनुवाकत्रयं, त्रिसुपर्णम् अयाचितम्, अयं वा व यः पवते, इत्यनुवाकत्रयं त्रिनाचिकेतं, मेधादेवीत्याद्यनुवाकचतुष्टयं चतुर्मेधं, ब्रह्मणे ब्राह्मणमालभते इति प्रश्नं नरमेधं, साङ्ग्रहण्येष्ट्या यजते प्रजापतिरश्वमेधमसृजत इति प्रश्नद्वयम् अश्वमेधं चित्तिस्स्रुक् इति प्रश्नं,

[[54]]

ब्रह्ममेधं परेयुवाँस इति प्रश्नं, पितृमेधं, मूर्धानं दिवो अरतिम् इति ज्येष्ठमासं वा प्रतिदिनं जपिष्यामि इति सङ्कल्पपूर्वकं यः प्रतिदिनं जपति तं निमन्त्रयेत् । तुल्यगुणेषु यो वयसा अधिकः, यो वा दरिद्रः यो वा श्राद्धे भोक्तुम् ईप्सते, तं निमन्त्रयेत् ।

निमन्त्रणानन्तरम् आगतं ब्राह्मणं विशिष्टान् तान् अनुज्ञाप्य तैस्सह भोजयेत् । विष्ण्वर्थे विश्वेदेवार्थे वा द्रव्यस्य ब्राह्मणस्य वा अलाभे देवतासन्निधौ दत्तम् अन्नादिकम् अग्नौ प्रक्षिपेत् । ब्रह्मचारिणे वा दद्यात् ।

### भोक्तृनियमः
अथ भोक्तृनियमः॥ 

श्राद्धे निमन्त्रितः अन्यत्र गमनं मन्त्रोच्चारणम् अध्ययनम् अध्यापनं दानं प्रतिग्रहं शवानुगमनं भारवहनं मैथुनं च वर्जयेत् । आमश्राद्धं प्रतिगृह्य नान्यश्राद्धे भुञ्जीत । लवणव्यञ्जनादिकं न किञ्चिद्याचेत । पृष्टेऽपेक्षितं याचेत । नादीयमानं निरुन्ध्यात् । अनतिसृष्टमन्नं न स्पृशेत् । निमन्त्रित आब्रह्मन् इत्यनुवाकं विसृष्टो वामदेवाय नम इत्यनुवाकं जपेत् । सर्वं शेषं भुञ्जीत । यथा शिष्येत तथा दद्यात् । कन्याशुल्केन उत्क्रोशापताद्वा (?) लब्धेन द्रव्येण श्राद्धं न कुर्यात् ।

[[55]]

## श्राद्धार्हद्रव्याणि

कदलीभेदकारवल्लीत्रयपनसोर्वारुकपटोलरत्ननालकूश्माण्डश्वेत निष्पावनालिकेराच्युतधात्रीसिंहीव्याघ्रीमुद्गश्यामाकनीवारप्रियङ्गुगोधूममाषक्षुद्रकन्दमहाकुन्दशकुटकालशाकमहाशाकपिच्छालचूतिकाकारङ्गद्रोणपुष्पचक्रवर्तिकानारङ्गदीर्घमूलकाश्वकर्णलिकुचार्द्रवज्रवल्लीक्षुरसगुडशर्कराहिङ्गुगव्यानि श्राद्धे ग्राह्याणि ।

### वर्ज्यद्रव्याणि

कूश्माण्डबृहतीक्षुद्रबृहतीमधूकालाबुकोशातकी शिग्रुतण्डुलीयककुसुम्भरक्तशाककुम्भीतकश्लेष्मातकबिम्बसपिण्याकापेतकीकुलुत्थान्धकीराजमाषचणकराजसर्षपमाहिषाविकानि शूद्रपतिताशौचिस्पृष्टानि नीचैः दत्तानि पुरातनभाण्डपक्वानि तक्रोदधिमथितानि च वर्जयेत् । श्राद्धद्रव्यं भूमावेव निक्षिपेत्; न शिक्यादौ । निमन्त्रितं ब्राह्मणं न त्यजेत् । स्वयं महालयं कृत्वा, अन्यमहालये न भुञ्जीत । अन्नव्यञ्जनादिकं दर्व्या हस्ताभ्यां दद्यात् । तैलपक्वम् अपक्वं च न दर्व्या आयसेन कांस्येन वा पात्रेण न किञ्चिदपि दद्यात् । कदलीपत्रपृष्ठं न पाटयेत् । निषिद्वेष्वप्यभ्यङ्गं कारयेत् । सङ्कल्पासनाक्षय्येषु षष्ठन्तं, अर्घ्यपाद्ययोः चतुर्थ्यन्तम्, आवाहने द्वितीयान्तं गोत्रं नाम च कीर्तयेत् । गन्धादिदाने चतुर्थ्यन्तम्, इतरत्र सम्बुध्यन्तं युष्मच्छब्दं ब्रूयात् । 

[[56]]

भृगुवासरे प्रथमाषष्ठ्येकादशीत्रयोदशीचतुर्दशीषु रोहिणीमघारेवतीषु त्रिजन्मसु च महालयं न कुर्यात् । सपिण्डीकरणे ऋ[[क्र??]]तुदक्षौ अष्टकायां कालकाम्यौ नान्दीश्राद्धे वसुसत्यौ, काम्यश्राद्धे धुरिरुची पार्वणश्राद्धे पुरूरवोमाद्रवसौ इति दश विश्वेदेवाः वसवः पितरो रुद्राः पितामहाः आदित्याः प्रपितामहाः ज्ञेयाः । श्राद्धभेदेषु लिङ्गव्यत्ययेन वचनवाक्येन शब्दान्तरनिवेशेन वा तत्र मन्त्रान् ऊहेत् । यत्रास्य गतं मनः यत्रास्यागतं मन यत्रैषां गतं मनः इत्यादि । ये पार्थिवासः पितरः यन्मे पितुर्मातेत्यादिहोममन्त्रेषु अमुष्मै पदस्थानेषु श्राद्धोद्देश्यानां त्रयाणामेकैकस्य च शर्मद्वयोः मन्त्रयोः ब्रूयात् यज्ञशर्मणे स्वाहेत्यादिपिण्डप्रदानमन्त्रेषु पित्रादीनां मात्रादीनां च क्रमेण शर्माणि नामानि च ब्रूयात् यज्ञशर्मन् श्रीनाम्नीत्यादि ।

इति प्रयोगदर्पणे द्वादशः खण्डः

## सपिण्डीकरणप्रयोगः

अमुकगोत्रस्य अमुकशर्मणः अमुष्य प्रेतस्य सपिण्डीकरणश्राद्धं करिष्ये, इति सङ्कल्प्य, विश्वेदेवार्थे द्वौ विप्रौ पितुःपितृपितामहप्रपितामहार्थे त्रीन् द्रव्यब्राह्मणस्याभावे विश्वेदेवार्थम् एकं पितुः पित्राद्यर्थम् एकं प्रेतार्थम् एकं विष्ण्वर्थम् एकं वृणुयात् । तेषां हस्तेषु अपः प्रदाय, आसनार्थं दर्भान् वामभागे भूमौ दत्वा, पुनरपः प्रदाय विश्वेदेवाद्यर्थे भवता क्षणः कर्तव्यः, इति तेषां हस्तेषु दर्भान् दत्वा, ओं तथेति तैः प्रत्युक्ते,

[[57]]

प्राप्नोतु भवान् इति ब्रूयात्, प्राप्तवानीति ते प्रतिब्रूयुः । अथ औदुम्बरेण आयसव्यतिरिक्तेन अन्येन वा शङ्कुना उत्तरे चतुरश्रं मध्ये त्रिकोणं दक्षिणे मण्डलं च त्रीन् कुण्डान् आयामविस्तरान् तदर्धं खातान् कृत्वा गोमयेन उपलिप्य दर्भान् संस्तीर्य उत्तरे अक्षतैः इतरयोः तिलैश्च अभ्यर्च्य, उत्तरे विश्वेषां देवानां मध्ये पितॄणां, दक्षिणे निमित्तस्य उत्तरे विष्णोश्च पादान् प्रक्षाल्य स्वस्य च पादौ प्रक्षाल्य आचम्य, आचान्तेषु आसनेषु उपविष्टेषु कृसरताम्बूलानि दत्वा, अभ्यज्य स्नात्वागतेषु अग्निं प्रतिष्ठाप्य प्राक्तोयं निधाय, ये पार्थिवासः पितुः पितरः इति जपित्वा, अग्निं परिस्तीर्य, दर्व्यादीनि सादयित्वा,

### अर्घ्यपात्रादिसादनम्

उपवीती, अग्नेर्दक्षिणतः उदगग्रान् दर्भान् सँस्तीर्य, तेषु विश्वेदेवार्घ्यपात्रं या(य)वांश्च सादयित्वा, प्राचीनावीती, तत्पुरस्तात् दक्षिणाग्रान् दर्भान् सँस्तीर्य, तेषु पित्रर्घ्यपात्रं पवित्राणि तिलान् मधुसिकतान् हविःपात्रद्वयम् अहविःपात्रद्वयम् औदुम्बरं मेक्षणं च एकैकशः सादयित्वा, तत्पुरस्तात् दक्षिणाग्रान् दर्भान् सँस्तीर्य, तेषु प्रेतार्घ्यपात्रं सादयित्वा, उपवीती विश्वेदेवार्घ्यपात्रोत्तरतः विष्ण्वर्घ्यपात्रं सादयित्वा, प्राचीनावीती, पात्रप्रोक्षणादिदर्वीसंस्कारान्तं कृत्वा, उपवीती पवित्रान्तर्हिते विश्वेदेवार्घ्यपात्रे, शन्नो देवीरभिष्टये, इति जलं निनीय,

[[58]]

पवित्रमुद्धृत्य, 

> यवोऽसि धान्यराजानः वारुणो मधुसंयुतः ।  
निर्णोदस्सर्वपापानां पत्रिवमृषिभिः स्मृतम् ॥ 

इति यवान् प्रक्षिप्य पवित्रं निधाय, 'मधु वाता ऋतायते' इति मधु गुडं वा प्रक्षिप्य, 'सोमस्य त्विषिरसि' इति सर्वाभिः अङ्गुलीभिः अभिमृश्य, अवेष्टा दन्दशूकाः इति तत्र पतितं तृणादिकम् आदाय, 'निरस्तं नमुचेश्शिरः' इति नैर्ऋत्यान्निरस्य अप उपस्पृश्य, शन्नो देवीः इत्यर्घ्यम् अभिमन्त्र्य, गन्धादिभिः अभ्यर्च्य, दर्या दर्भैश्च प्रच्छाद्य,

### पित्रर्घ्यग्रहणम्

प्राचीनावीती, पवित्रान्तर्हिते पित्रर्घ्यपात्रे, 

> आ म आगच्छन्तु पितुः पितरः देवयानान् समुद्रान् सलिलान् सवर्णान् अस्मिन् यज्ञे सर्वकामान् लभन्ते क्षोयमणिमुपदुह्यतामिमां[[??]] पितुः पितृभ्यो वो गृह्णामि 

इति अर्घ्यं गृहीत्वा 

> तिलोऽसि सोमदेवत्यो गोसवो देवनिर्मितः, प्रत्नवद्भ्यः प्रत्न स्वध एहि पितुः पितॄन् इमान् लोकान् प्रीणया हि नः स्वधा नमः 

इति तिलान् निक्षिप्य, मधुप्रक्षेपाद्याच्छादनान्तं पूर्ववत् कृत्वा ।

#### प्रेतार्घ्यग्रहणम्

प्रेतार्घ्यपात्रे 

> आ म आगच्छतु प्रेतो देवयानान् उपदुह्य तामां प्रेताय ते गृह्णामि 

इति अर्घ्यं गृहीत्वा, 

> तिलोऽसि सोमदेवत्यः प्रत्न स्वध एहि प्रेतम् इमान् लोकान् प्रीणया हि नः स्वधा नमः 

इति तिलप्रक्षेपादि पूर्ववत् कृत्वा ।

[[59]]

### विष्ण्वर्घ्यग्रहणम्

उपवीती - विश्वेदेवार्घ्यग्रहणवत् विष्ण्वर्घ्यग्रहणं कुर्यात् । अर्घ्यपात्राणि एकजातीयानि भवेयुः ।

### भुक्तिस्थानमार्जनम्

प्राचीनावीती - 'अपहता असुरा' इति पित्रादिभुक्तिस्थाने तिलान् सिकतांश्च प्रकीर्य, उदीरताम् अवर' इति अद्भिः अवोक्ष्य, प्रेतभुक्तिस्थाने एकोद्दिष्टवत् कृत्वा, होमस्थानं गत्वा, विश्वान् देवान् पितुः पितॄन् प्रेतं विष्णुं, पार्वणवत् एकोद्दिष्टवच्च आवाह्य पूर्ववत् पादप्रक्षालनं च कृत्वा,

### अर्घ्यदानम्

उपवीती विश्वेदेवहस्ते शुद्धोदकं पवित्रं निधाय, या दिव्या आपः पयसा सम्बभूवुः, या अन्तरिक्ष उत पार्थिवीर्याः हिरण्यवर्णा यज्ञियास्ता न आपश्शँ स्योना भवन्तु, विश्वेभ्यो देवेभ्य इदं वो अर्घ्यम् इत्यर्घ्यं दत्वा, अस्त्वर्घ्यम् इति प्रत्युक्ते पुनः शुद्धोदकं दत्वा, पवित्रम् आदाय अर्घ्यपात्रे निधाय, दर्भैः दर्व्या च अर्घ्यपात्रं प्रच्छाद्य प्राचीनावीती पितुः पित्रादीनां पूर्ववत् शुद्धोदकं पवित्रं च दत्वा या दिव्या' इति मन्त्रान्ते अमुकगोत्राय अमुकशर्मणे पितुः पित्रे स्वधा नमः स्वाहा इदं ते अर्घ्यम्, अमुकगोत्राय अमुकशर्मणे पितुः पितामहाय स्वधा

[[60]]

नमः स्वाहा, इदं ते अर्घ्यम्, अमुकगोत्नाय अमुकशर्मणे पितुः प्रपितामहाय इदं ते अर्घ्यम् इति वा अमुकगोत्रेभ्यः अमुकशर्मभ्यः पितुः पितृपितामहप्रपितामहेभ्यः स्वधा नमः स्वाहा, इदं वो अर्घ्यम् इति वा, अर्घ्यं दत्वा, पुनः शुद्धोदकदानानि आच्छादनान्तं कृत्वा, निमित्तहस्ते शुद्धोदकं पवित्रं च दत्वा या दिव्या इति मन्त्रान्ते अमुकगोत्राय अमुकशर्मणे पित्रे प्रेताय स्वधा नमः स्वाहा, इदं ते अर्घ्यम् इत्यर्घ्यं दत्वा पुनः शुद्धोदकदानानि कृत्वा । उपवीतो विष्णोः हस्ते शुद्धोदकं पवित्रं च दत्वा, या दिव्या या दिव्याः इति मन्त्रान्ते श्राद्धसंरक्षकश्रीमहाविष्णवे स्वधा नमः स्वाहा, इदं ते अर्घ्यम् इति अर्घ्यं दत्वा पुनः, शुद्धोदकदानानि आच्छादनान्तं कृत्वा, गन्धपुष्पधूपदीपवस्त्रभूषणानि गोभूहिरण्यानि च दत्वा, निमित्ताय विशेषेण दत्वा, पूर्ववत् इयं ते स्वधा इति अर्घ्यं दत्वा प्राचीनावीती परिधिनिधानप्रभृतिमुखान्तं कृत्वा, उद्ध्रियताम् इत्यनुज्ञाप्य, यन्मे पितुर्माता इत्यादिभिः अन्नाहुतीः स्वाहा पितुः पित्रे इत्यादिभिः आज्याहुतीश्च हुत्वा, प्रेतार्थं पक्वमन्नं व्यञ्जनं च पात्रद्वयेनादाय एकोद्दिष्टवत् हुत्वा स्विष्टकृदाद्यग्न्युपस्थानान्तं कृत्वा भुक्तिपात्रेषु तत् हुतम् अन्नव्यञ्जनादिकं निधाय, विश्वेषां देवानां पात्रस्पर्शनं कृत्वा, पितुः पित्रादीनाम् एष ते पितुस्तत इत्यादिभिः अन्नाभिमर्शनं पात्रस्पर्शं निमित्तस्य एकोद्दिष्टवत् विष्णोश्च पावस्पर्शं यज्ञेश्वरो हव्यकव्येः एको विष्णुरित्यादिभिः तिलोदकम् उत्सृज्य,

[[61]]

परिषेचनापोशनप्राणाहुतीः कारयित्वा, भुञ्जानेषु पुरुषसूक्तादीनि पितृसूक्तवर्ज्य(जं) श्रावयित्वा, भुक्तेषु विकिरं दत्वा, आपोशनं कारयित्वा, आचान्तेषु पूर्ववदियं वस्तृप्तिः, इत्यर्घ्यं दत्वा, रोचयत इति देवान् स्वदितम् इति पितॄन् वाचयित्वा ताम्बूलदक्षिणां च दत्वा गोभूतिलहिरण्यवस्त्राद्यपि हस्तिदासीदासभूषणयवव्रीहिमाषतिलदण्डोपानच्छत्रकमण्डलुयानासनशयनोपधानैः यथाविभवं सम्पूज्य स्वस्ति वाचयित्वा हस्तेषु उदकं दत्वा, अक्षय्यम् इत्युक्त्वा अस्त्वक्षय्यम् इति तैः प्रत्युक्ते यथाशक्ति दक्षिणां दत्वा, स्वधां वाचयिष्ये इत्युक्त्वा, वाच्यताम् इति तैः प्रत्युक्ते, ओं स्वधेत्युक्त्वा, अस्तु स्वधा इति तैः प्रत्युक्ते, भूमौ किञ्चिज्जलं प्रस्राव्य, अधोमुखं पात्राणि विन्यस्य, विश्वेदेवाः प्रीयन्ताम् इत्युक्त्वा, प्रीयन्तां विश्वे देवाः इति प्रत्युक्ते, अन्नशेषैः किं क्रियताम् इति पृष्टे, इष्टैस्सह भुज्यताम् इति विश्वेदेवैः प्रत्युक्ते, दातारो नोऽभिवर्धन्ताम् इति प्रार्थ्य दातारो वोऽभिवर्धन्ताम् इति तैः प्रत्युक्ते, अधोमुखं पात्रम् उत्तानं कृत्वा, उपवीती ब्राह्मणान् प्रदक्षिणीकृत्य उपचारान् उक्त्वा, पादौ निपीड्य, प्राचीनावीती, वाजेवाजे इति जपित्वा, उत्तिष्ठत पितरः इति, उत्तिष्ठ प्रेत इति उत्तिष्ठत विश्वेदेवाः इति, उत्तिष्ठ विष्णो, इति क्रमेण ब्राह्मणान् उत्थाप्य, उपवीती आद्वारम् अनुव्रज्य प्रदक्षिणीकृत्य, आगत्य, प्राचीनावीती अग्नेर्दक्षिणतः त्रेधा दर्भान्

[[63]]

सँस्तीर्य, पूर्ववत् दर्भेषु "मार्जयन्तां मम पितुः पितरः" इत्यादिभिः पश्चिमदर्भेषु "मार्जयन्तां मम मातरः" इत्यादिभिश्च पित्रर्घ्यजलम् उत्सृज्य एतत्ते पितुस्तत इत्यादिषड्भिः षट् पिण्डान् दत्वा, मध्यमदर्भेषु मार्जयतां मम पिता प्रेत इति प्रेतार्घ्यजलम् उत्सृज्य, अमुकगोत्राय अमुकशर्मणे प्रेताय एतं पिण्डं ददामि इति द्वादशाङ्गुलायामम् अश्वखुरस्थूलं पिण्डं दत्वा, अमुकगोत्र अमुकशर्मन् प्रेत एतं पिण्डम् उपतिष्ठ इत्युपस्थाय, ब्राह्मणान् अनुज्ञाप्य, पिण्डसंयोजनं करिष्ये इति सङ्कल्प्य, समानो मन्त्रः, समानी व  आकूतिः इति द्वाभ्यां प्रेतार्घ्यजलं पितुः पित्राद्यर्घ्यपात्रे निनीय प्रेतपिण्डं त्रेधा विभज्य, पित्रादिपिण्डानां पुरतो निधाय, वैतरणीगोदानं करिष्ये इति सङ्कल्प्य,

> यमद्वारे पुरे घोरे तप्ता वैतरणी नदी ।  
तां तर्तुं गां प्रदास्यामि ब्रह्मलोकजिगीषया ।

> इदं वैतरणीगोदानं तुभ्यम् अहं सम्प्रददे न मम इति ब्राह्मणाय गां दत्वा, मधु वाता 

इत्यादि "माध्वीर्गावो भवन्तु नः" इत्यन्तेन, "सङ्गच्छध्वम्" इत्यादि, यथा "वस्सुसहासति" इत्यन्तेन च पितुः पित्रादिपिण्डैः प्रेतपिण्डभागत्रयं संसृज्य, "ये समानाः" इत्यादि "शतं समा", इत्यन्तेन पिण्डान् उपस्थाय, संसृष्टेन अर्घ्यजलेन "मार्जयन्तां मम पितरः" इत्यादिभिः मार्जयित्वा, ये च वोत्र इत्यादिग्रासप्राशनान्तं कृत्वा पिण्डान् अप्सु प्रक्षिपेत् । 

[[63]]

न मध्यमपिण्डं पत्न्यै दद्यात्, स्नात्वा गृहं गत्वा पुण्याहं वाचयेत् इत्येके ।

इति प्रयोगदर्पणे त्रयोदशः खण्डः

## मातृसपिण्डीकरणम्

मातृसपिण्डने तु सङ्कल्प्यादौ अमुकगोत्राया अमुकनाम्न्या इत्यादि ब्रूयात् । पित्रादीनेव वृणुयात आवाहयेच्च । तेभ्य एव जुहुयात् । अर्घ्यग्रहणे तु आ म आगच्छतु प्रेता देवयानान् प्रेतायै ते गृह्णामि इति तिलोऽसि प्रेताम् इमान् लोकान् अपहता असुरा यत्रास्यागतं मनः । उदीर्तामवरात्परोन्मध्यमा प्रेता सोम्या । असुं येयादवृकर्तज्ञा सा नोऽवतु प्रेता हवेषु । आयाहि प्रेते सोम्ये गम्भीरैः पथिभिः पूर्वैः प्रजामस्मभ्यं ददती रयिं च दीर्घायुत्वं च शतशारदं च । मार्जयतां मम माता प्रेता अमुकगोत्रायै अमुकनाम्न्यै प्रेतायै एतं पिण्डं ददामि । अमुकगोत्रे अमुकनाम्नि प्रेते एतं पिण्डम् उपतिष्ठ इत्यादिपिण्डभागत्रयं पितुर्मात्रादिपिण्डैः संसृजेत् । अन्यत्सर्वं पूर्ववत् । अनुमरणे अमुकगोत्राय अमुकशर्मणे इति प्रेतपिण्डं तद्दक्षिणतः अमुकगोत्राया अमुकनाम्न्या इत्येकं प्रेतपिण्डं दत्वा पत्न्यर्घ्यं पत्न्यर्थे निनीय तत् समानो मन्त्रस्समितिस्समानी, समानीव आकूतिः इति द्वाभ्यां पित्राद्यर्घ्ये निनीय, पत्नीपिण्डं भर्तृपिण्डेन संसृज्य, संसृष्टं तं त्रेधा विभज्य, पूर्वोक्तमन्त्रैः पित्रादिपिण्डैः संसृजेत् ।

[[64]]

अन्यत् सर्वं पूर्ववत् कुर्यात् । कनिष्ठपुत्त्रादिना कृतस्य सपिण्डीकरण्य[[??]] ज्येष्ठपुत्त्रादिना पुनःकरणे विश्वेदेवार्थे पितुःपितृपितामहप्रपितामहार्थे पित्रर्थे विष्ण्वर्थे च ब्राह्मणान् वृत्वा प्रेतवरणं प्रेतशब्दं च विहाय अर्घ्यपिण्डसंयोजनरहितं पार्वणश्राद्धविधिना सर्वं कुर्यात् अथवा विश्वेदेवार्थे पितृपितामहप्रपितामहार्थे विष्ण्वर्थे च वृत्वा, प्रेतवरणं प्रेतशब्दपिण्डार्घ्यसंयोजनरहितं पार्वणश्राद्धविधिना सर्वं कुर्यात् । पितामहादीनां तत्पत्नीनां च सपिण्डीकरणे यन्मे पितुः पितुर्माता । स्वाहा पितुः पितुः पित्रे, एष ते पितुः पितुस्तत । मार्जयन्तां मम पितुः पितुः पितरः, एतत्ते पितुः पितुस्तत इत्यादिमातामहादीनां तत्पत्नीनां यन्मे मातुः पितुर्माता इत्यादि । अतोऽन्येषां पुंसां मातुलादीनां यद्यज्ञशर्मणे माता इत्यादिपितृव्यतत्पन्न्योः यन्मे पितुर्माता इत्यादिभ्रातृतत्पत्न्योः भार्यापुत्रयोः स्नुषायाश्च यन्मे माता इत्यादिभर्तुः यन्मे भर्तुर्माता इत्यादिभगिनीमातृष्वसृपितृष्वसृमातुलान्यादीनां यच्छ्रीनाम्न्याः भर्तुःमातेत्यादिमृताहादेकादशाहात् द्वादशाहाद्वा आरभ्य वत्सरान्तं सोदकुम्भश्राद्धं प्रतिदिनं सपिण्डीकरणात्पूर्वम् एकोद्दिष्टविधानेन तदूर्ध्वं त्रिपुरुषोद्देशेन सङ्कल्पविधानेन विश्वेदेवविष्णुवरणावाहनहोमस्वधानिनयनविकिरपिण्डप्रदानवर्जं कुर्यात् ।

[[65]]

## सोदकुम्भः

अमुकगोत्रस्य अमुकशर्मणः प्रेतलोकवासजनितक्षुत्तृष्णाशान्त्यर्थं सोदककुम्भश्राद्धं सङ्कल्पविधानेन करिष्ये, इति सङ्कल्प्य, पितृपितामहप्रपितामहार्थे ब्राह्मणं वृत्वा, पादप्रक्षालनभुक्तिदेशसंस्कारगन्धपुष्पादिपात्रस्पर्शादिसहितं भोजयित्वा ताम्बूलदक्षिणां जलपूर्णं कुम्भं च दद्यात् ।

## ऊनमासिककालः

मृताहादिसप्तविंशतिदिनेभ्य ऊर्ध्वं त्रिषु त्रिषु दिनेषु ऊनमासिकं चत्वारिंशद्दिनेभ्यम् ऊर्ध्वं पञ्चसु दिनेषु त्रैपक्षिकं सप्तत्युत्तरशतदिनेभ्यः ऊर्ध्वं दशसु दिनेषु ऊनषाण्मासिकं चत्वारिंशदुत्तरत्रिंशतदिनेभ्य ऊर्ध्वं पञ्चदशसु दिनेषु ऊनाब्दिकं, प्रथमाषष्ठ्येकादशीचतुर्दशीदर्शकृत्तिकाभृगुवासरत्रिपुष्करद्विपुष्करव्यतिरिक्तेषु दिनेषु कुर्यात् । द्वितीयासप्तमीद्वादशीनां भानुभौमशनैश्चराणां कृत्तिकापुनर्वसूत्तरफल्गुनीविशाखाउत्तराषाढपूर्वप्रोष्ठपदानां तिथिवारनक्षत्राणां मध्ये द्वयोर्योगे द्विपुष्करः । त्रयाणां योगे त्रिपुष्करः । मृताहात् चत्वारिंशद्दिनेभ्यः ऊर्ध्वं पञ्चसु विषमदिनेषु पञ्चसु विषमदिनेषु त्रैपक्षिकं कुर्यात् । प्रतिमासं मृततिथौ द्वितीयमासिकादीनि कुर्यात् । एकस्मिन् मासे तिथिद्वयसम्भवे पूर्वं द्वितीयतृतीयादिकम् उत्तरम् अधिकद्वितीयाधिकतृतीयाधिकं कुर्यात् ।  

[[66]]

एवं द्वादशसु मृततिथिषु गतेषु त्रयोदश्यां मूततिथौ आब्दिकं कुर्यात् । प्रत्यब्दं तन्मासमृततिथौ प्रत्याब्दिकं कुर्यात् । तत्र तिथिद्वयसम्भवे सङ्क्रान्त्युपरागादिदोषरहितायां कुर्यात् । उभयोः दोषराहित्ये दोषदुष्टत्वे वा उत्तरतः कुर्यात् । 

## मृत-मास-पक्ष-तिथ्य्-अज्ञाने प्रत्याब्दिकविषयः

मृतमासे मृततिथ्यभावे पूर्वाब्दमृततिथिम् आरभ्य द्वादशसु मृततिथिषु गतेषु त्रयोदश्यां मृततिथौ प्रत्याब्दिकं कुर्यात् । मृतमासाद्यज्ञाने माघाषाढयोः अन्यतरस्मिन् पक्षाज्ञाने कृष्णपक्षे तिथ्यज्ञाने, तिथौ ज्ञाते दैवात् विघ्निते च कृष्णैकादश्याम् अमावास्यायां वा प्रस्थानतिथ्यज्ञाने, (प्रस्थानतिथ्यज्ञाने) पूर्वोक्तयोः अन्यतरस्मिन् मासे प्रस्थानतिथौ प्रस्थानतिथ्यज्ञाने प्रस्थानमासाज्ञाने - तस्मिन् मासे पूर्वोक्ततिथ्योः अन्यतरस्यां प्रस्थानमासप्रस्थानतिथ्यज्ञाने, मृतिश्रवणमासतिथ्योः तयोः अज्ञाने पुनस्संस्कारमासतिथ्योः तस्मिन् मासि दर्शे वा प्रत्याब्दिकं कुर्यात् ।

## आशौचान्तरितश्राद्धविषयः

सूतकाशौचाभ्यां विघ्नितम् आब्दिकं तदन्ते कुर्यात् । तत्र प्रेतकार्यकर्ता द्वादशदिने कुर्यात् । सपिण्डीकरणसावकाशत्वात् त्रयोदशदिने कुर्यात् । तत्रासम्भवे अमावास्यायां कुर्यात् । मासिकं तु उत्तरमासिकेन सह तन्त्रेण कुर्यात् ।

[[67]]

## रजस्वलाभर्तुः श्राद्धम्

रजस्वलायाः स्त्रिया भर्त्राद्याब्दिकं पञ्चमेऽहनि कुर्यात् । आशौचदिनान्तरितमूनत्रयं त्रैपक्षिकं च द्वादशमासिकं च कृष्णैकादश्याम् अमावास्यायां वा कुर्यात् । मात्रादीनां मासिकाब्दिकादिषु पित्रादीन् एव आवाहयेत् । तेभ्य एव जुहुयात् ।

इति प्रयोगदर्पणे चतुर्दशः खण्डः

## प्रत्याब्दिकश्राद्धप्रयोगः

आब्दिकेषु पार्वणश्राद्धेषु पूर्वेद्युः रात्रौ तस्मिन् दिने प्रातश्च ब्राह्मणान् निमन्त्र्य अभ्यङ्गं कारयित्वा, अभ्यज्य स्नात्वा, भगवदाराधनं कृत्वा, पक्वापक्वं श्राद्धार्हपदार्थजातं सर्वं भगवते निवेद्य औपासनं श्राद्धार्थात् अन्येन अन्नेन वैश्वदेवपञ्चमहायज्ञांश्च कृत्वा, ब्राह्मणेषु आगतेषु आचम्य, यत्र यत्र आचमनं पादावाजान्वाजङ्घं[[??]] वा हस्तावाकूर्परं च प्रक्षाल्य आचामेत् ।

प्राचीनावीती, 

> समस्तसम्पत्समवाप्तिहेतवः समुत्थितापत्कुलधूमकेतवः ।  
अपारसंसारसमुद्रसेतवः पुनन्तु मां ब्राह्मणपादपांसवः ॥  
विश्वेभ्यो देवेभ्यो नमः पितृपितामहप्रपितामहेभ्यो नमः विष्णवे नमः, 

इति तिलाक्षतैः ब्राह्मणान् अभ्यर्च्य, 

[[68]]

उपवीति प्रणम्य, प्राचीनावीती, 

> स्वामिनः अस्मिन् दिवसे, अमुकगोत्रम् अमुकशर्माणं पितरम् उद्दिश्य, प्रत्याब्दिकश्राद्धं कर्तुकामोऽस्मि, अयं देशः कालश्च अस्मिन् गेहे वर्तमानाः पक्वापक्वपदार्थाश्च श्राद्धार्हा भूयासुः, मम च श्राद्धकरणे अधिकारसम्पदस्तु इति भवन्तः अनुगृह्णन्तु 

इति प्रार्थयेत् । ते च "तथास्तु - प्रवर्तय, कुरुष्व, अस्तु पाद्यं, सुगन्धाः" इत्यादि सर्वत्र प्रतिवचनं ब्रूयुः । 

> श्राद्धभूमौ गयं ध्यात्वा ध्यात्वा देवं गदाधरम् ।  
वस्वादींश्च पित्रॄन् ध्यात्वा ततः श्राद्धं प्रवर्तये ॥

इत्युक्त्वा तथैव ध्यात्वा, प्राङ्मुख उपविश्य, अद्य अस्यां तिथौ इत्यन्ते अमुकगोत्रस्य अमुकशर्मणः प्रत्याब्दिकश्राद्धं करिष्ये इति सङ्कल्प्य, अग्निं प्रतिष्ठाप्य प्राक्तोयं निधाय दक्षिणामुखः सव्यं जान्वाच्य, सव्याङ्गुष्ठानामिकाभ्यां भूमिं स्पृष्ट्वा, ये पार्थिवासः पितरः इति जपित्वा, दक्षिणाप्रागग्रैः दर्भैः प्रागाद्यप्रदक्षिणं परिस्तीर्य, दक्षिणान् अधरान् उत्तरान् उत्तरान् कृत्वा, दर्व्यादीनि हविः पात्रम् अहविःपात्रं च एकैकशः सादयित्वा पात्रप्रोक्षणादिपरिषेचनान्तं कृत्वा, उपवीती, आघारसमिधौ आधाय प्राचीप्राणाद्यप्रदक्षिणं परिषिच्य, इध्मम् आदाय उपवीती आघारहोमौ हुत्वा, अग्नये स्वाहा इत्युत्तरार्धपूर्वे, सोमाय स्वाहा इति दक्षिणपूर्वे, अग्नये स्वाहा इति अग्निमध्ये हुत्वा, विश्वेदेवाः शृणुत, आगच्छन्तु महाभागाः इति द्वाभ्याम् अग्नेः उत्तरतः विश्वान् देवान् आवाह्य,

[[69]]

आसनं दत्वा, यवोदकम् उत्सिच्य (उत्सृज्य) प्राचीनावीती, "आयातु[[न्तु??]] पितरः" इति मन्त्रम् उक्त्वा, अमुकगोत्रान् अमुकशर्मणः पितॄन् आवाहयामि, इति अग्नेः दक्षिणतः दर्भेषु पितॄन् आवाह्य, सकृदाच्छिन्नम् इति आसनं दत्वा, ऊर्जं वहन्तीः इति तिलोदकम् उत्सृज्य, उपवीती, सहस्रशीर्षा पुरुषः इत्यग्नेः उत्तरतः दर्भेषु विष्णुम् आवाह्य, पुरुष एवेदम् इत्यासनं दत्वा, यवोदकम् उत्सृज्य, प्राचीनावीती, उद्ध्रियताम् अग्नौ च क्रियताम् इति अनुज्ञाप्य कामम् उद्ध्रियतां, कामम् अग्नौ च क्रियतां, इति तैः प्रत्युक्ते एकपात्रे हविः अपरस्मिन् लवणमिश्रं सूपापूपव्यञ्जनादिकं च आनीय, अभिघार्य, दर्व्यां सकृत् उपस्तीर्यं द्विः अङ्गुष्ठपर्वमात्रं हविः मध्यात् अवदाय, पञ्चावत्तिनां त्रिस्त्रिः अवदाय, सकृत्सकृत् अभिघार्य यन्मे माता इति षड्भिः प्रतिमन्त्रं दक्षिणतः अग्नौ हुत्वा पुनः अवदाय, अभिघार्य, उपवीती, पात्रस्थं हविः अभिघार्य, प्राचीनावीती, ये चेह पितरो ये च नेह इति हुत्वा, स्वाहा पितृभ्यः इत्यादिपित्र इत्यादिभिः षड्भिः आज्येन हुत्वा, उपवीती, दर्व्याम् उपस्तीर्य, उत्तरार्धात् आमलकमात्रं सकृत् अवदाय द्विः अभिघार्य द्विः पञ्चावत्तिनः द्विरवदाय, त्रिः अभिघार्य, अग्नये स्विष्टकृते स्वाहा इति उत्तरपूर्वे हुत्वा, प्राचीनावीती, दर्व्याम् उपस्तीर्य, अन्यपात्रस्थसूपव्यञ्जनादिकं सकृदवदाय, अभिघार्य, उदीचीनम् उष्णं भस्म अपोह्य, 

[[70]]

तस्मिन् हुत्वा, परिधीन् आज्येन निधानक्रमेण अभ्यज्य लेपकार्यं कृत्वा प्राणानायम्य, प्राचीनावीती, पूर्ववत् परिषिच्य, प्रणीता मोवोक्षणं कृत्वा, दक्षिणतो निषादितं ब्राह्मणं सम्पूज्य, उपवीती, अग्ने नय इत्यग्निसूक्तेन अग्निम् उपस्थाय ब्राह्मणान् वृणुयात् । 

इति प्रयोगदर्पणे पञ्चदशः खण्डः 

ब्राह्मणस्य हस्ते अपः प्रदाय, अमुकगोवस्य अमुकशर्मण. प्रत्याब्दिकश्रांद्धे विश्वेषां देवानाम् इदम् आसनं, इत्यासनं दर्भान् वामभागे भूमौ दत्वा, पुनः अपः प्रदाय, विश्वेदेवार्थे भवता क्षणः कर्तव्यः इति हस्ते दर्भं दत्वा, दर्भं दत्वा, ओं तथा इत्युक्ते, प्राप्नोतु भवान् इत्युक्त्वा, प्राप्नुवानि, इति प्रत्युक्ते, प्राचीनावीती, एवमेव पितृन् उपवीती, विष्णुं च वृत्वा, गृहाङ्कणे, पूर्वदिग्भागे उत्तरावनते, प्रादेशमा वचतुरश्रगोमयेन उपलिप्ते विश्वेषां देवानां पाद्यस्थाने इदम् आसनम् इति दर्भान निधाय इदम् अर्चनम् इति अक्षतैः अभ्यर्च्य, तक्षिणतः षडगुलं विहाय, तक्षिणावनते द्वादशाङ्गुलं वर्तुलं गोमयेन उपलिप्ते, प्राचीनावीती, पितृपितामह पितामहानां पाद्यस्थाने इदम् आसनं, इति दर्भान् निधाय, अक्षतैः अभ्यर्च्य, उपत्रीती श्राद्धसंरक्षकश्रीमहाविष्णोः पाद्यस्थाने इदम् आसनं, इति चतुरश्रमण्डले दर्भान् निधाय अक्षतैः अभ्यर्च्य, गोमयसंयुक्तम् आज्यं विप्रपादेषु अनुलिप्य,

विश्वेभ्यो देवेभ्यः इदं वः पाद्यम् इति उत्तरमण्डले, अमुकगोवेभ्य:


72

अमुकशर्मभ्यः पितृपितामहप्रपितामहेभ्यः इदं वः पाद्यं, इति दक्षिणमण्डले, श्राद्धपरक्षक श्री महाविष्णवे इदं ते पाद्यम् इति उत्तरमण्डले च विप्रपादान प्रक्षाल्य, स्वस्य च पादौ प्रक्षाल्य, मण्डलस्य उत्तरतः आचम्य विप्रानपि तत्रैव आचमय्य, अप हता असुरा इति पित्रादिभुक्तिस्थाने तिलान् सिकतांश्च प्रकीर्य, उदीरताम् अवर उत्परास इत्यद्भिः अवोक्ष्य, "यज्ञेश्वरो हव्यसमस्तकव्यभोक्ताव्ययात्मा हरिरीश्वरोऽत्र । तत्सन्निधानादपयान्तु सद्यः रक्षांस्यशेषाण्यसुराश्च सर्वे,' इति जपित्वा, सर्वत्र तिलान् प्रकीर्य, पूववत् आद्यन्तयोः उदकदानसहितम् आसनं दत्वा; आंचम्य, वस्त्रयज्ञोपवीतगन्धपुष्पालङ्कारधूमदीपवर्तुलपवित्रदक्षिणां दत्वा, गोमयाज्याभ्यां चतुरश्रम् उपलिप्य, तत्र आज्यं निस्स्राव्य, तत्र दर्भान् निधाय, तदुपरि वामाग्राणि कदलीपत्राणि निधाय तेषु आज्यं निस्स्राव्य, अन्नपायसापूपव्यञ्जनादि क्रमेण दत्वा, हुतशेशष मन्नं पित्रादिपात्रेषु दत्वा तदुपरि दर्भान् निधाय विश्वेदेवपुरतः दक्षिनं जान्वाच्य भगवत्पाद्यजलेन प्रणवव्याहृतिपूर्वया गायत्या, अन्नं प्रोश्य, देव सवितः प्रसुव इति प्रदक्षिणम् अन्नं परिषिच्य हस्ते जलं दत्वा, हस्तं गृहीत्वा, पृथिवी ते पात्रम् इत्यन्नादिकं स्पर्शयित्वा, इदं विष्णु: इति अन् द्विजाङ्गुष्ठं नखान्यप्रदेशं निवेश्य स्वाहा विष्णो हव्य रंक्षस्व, अमुकगोत्रस्य अमुकशर्मणः प्रत्याव्दिकश्राद्धे विश्वे , , )


देवी देवता एसद्व हव्यं सव्यञ्जनं सपरिकरं च इत्यादि दत्वा, यवोदकम् उत्सृज्य, प्राचीनावीतो, पित्रादीनां पुरतः सव्यं जान्वाच्य, एष ते तत इति विभि: मन्त्रैः पात्रस्थम् अन्नं व्यञ्जना

दीनि, क्रमेण अभिमृश्य, अन्नप्रोक्षणादीनि पुर्ववत् स्वधा विष्णो कव्य रक्षस्व इत्यादिभेदेन सर्वं कृत्वा, तिलोदकम् उत्सृज्य, उपवीती, विश्वेदेव विष्ण्वोश्च कृत्वा प्राचीनावीती, यज्ञेश्वरो हव्य, एको विष्णुः इति श्लोकद्वयम् उच्चार्य, अनेन ब्राह्मणभोजनेन विश्वेदेवरूपी, (प्रा) पितृपितामहप्रपितामहरूपी, ( उप ) श्राद्धसंरक्षक श्री महाविष्णुरूपी (प्रा) भगवान् जनार्दनः प्रीयतां, इति दर्भेषु तिलाक्षतोदकम् उत्सृज्य, भगवते समर्पितेन अर्ध्यजलेन परिषेचनं कृत्वा, पाद्यजलेन अपोशनं कारयित्वा प्राणे निविष्टोऽमृतं जुहोमि, इति पञ्चभिः प्राणाहुती: कुर्वाणान् समीक्ष्य, ब्रह्मणि म आत्मामृतत्वाय, इत्यात्मानं समीक्ष्य, प्रणवव्याहृतिसहितां गायत्रीं मधुवाता इत्यूचं मधु मधु इति च त्रिस्त्रि: जपित्वा, यथासुखं जुषध्वं, इत्युक्त्वा वैष्णवान् राक्षोन्नान् पितृसूक्तान् पवमानादींश्च भवतो भुञ्जनान् यावच्छ्क्यं श्रावयिष्ये इति अनुज्ञाप्य, श्रावय इत्युक्ते, भुञ्जनात् अनवेक्षमाणः उपवती पूर्वोक्तमन्त्रान् पठेत् । अभिषेकजलं च पानार्थं दद्यात् । भुक्तवत्सु द्विजेषु प्राचीनावीती अपेक्षितं पृष्ट्वा पूर्ववत् गायत्मदीनि अक्षन्नमीमदन्त इति जपित्वा संपन्नम् इत्युक्त्वा अस्तु संपन्न

73


74 इति प्रत्युक्ते तृप्तास्स्थ इत्युक्त्वा तृप्ताः स्मः इति प्रत्युक्ते, पितृदेवयोः मध्ये भुव संप्रोक्ष्य, तत्र दर्भान् संस्तीर्य, तेषु तिलोदकम् उत्सृज्य, अन्नं सव्यञ्जनादिकं सर्वं जलेनाप्लाव्य, ये अग्निदग्धाः इति तत्र विकीर्य, तदुपरि पूर्ववत् तिलोदकम् उत्सृज्य, उपवीती आचम्य, भगवत्पाद्यजलेन अपोशनं कारयित्वा, आचान्तेषु ताम्बूलदक्षिणां च दत्वा, स्वामिनः अस्मिन् दिवसे, अमुकगोत्रम् अमुकर्मणम् उद्दिश्य कृतं प्रत्याब्दिक श्राद्धं यथाशास्त्रानुष्ठितं गया श्राद्धफलदम् अक्षयतृप्तिदं च भूयादिति भवन्तः अनुगृह्णन्तु इति प्रार्थ्य, तथास्तु इति प्रत्युक्ते, अन्नशेषः किं क्रियताम् इति पृष्ट्वा इष्टैस्सह भुज्यताम् इति प्रत्युक्ते, दातारो नोऽभिवर्धन्ता इति प्रार्थ्य, दातारो वोऽभिवर्धन्ताम् इति प्रत्युक्ते ओं स्वधा इत्युक्त्वा अस्तु स्वधा इति प्रत्युक्ते, भूमौ किञ्चिज्जलं निस्स्राव्य, स्वादुष सद: इत्यादि जपित्वा, उपवीती प्रणम्य उत्थाय, अग्निरायुष्मान् इत्यादिभि. आशीर्वचने कृते धन्या वयं भवत्पादरजपूतमिदं गृहम् । अनु ग्रहश्च युष्माभिः कृतोऽस्मासु दयालुभिः इत्याद्युपचारान् उक्त्वा उत्तिष्ठत पितरः, उत्तिष्ठत विश्वेदेवाः उत्तिष्ठ विष्णो, इति दर्भान्वारम्भणे ब्राह्मणान् उत्थाप्य प्रस्थाप्य वाजे वाजेऽवत इति जपित्वा, सीमान्तम् अनुव्रज्य, पत्रशाकादिदानेन क्लेशिता यूयम् ईदृशाः । तत्वलेशजातं चित्तेषु विस्मृत्य क्षन्तुमर्हथ । मन्त्र"


75'

हीन क्रियाहीनं भक्तिहीनं द्विजोत्तमाः । श्राद्धं संपूर्णतां यातु प्रसा दात् भवतां मम । अद्य मे सफलं जन्म भवत्पादाब्जवन्दनात् । वंशजास्सर्वे याता वोऽनुग्रहाद्दिवम् । इत्युपचारान् उक्त्वा अद्य मे प्रदक्षिणीकृत्य आगत्य ।

### पिण्डप्रदानम्

प्राचीनावीती, अग्नेर्दक्षिणतः द्वेधा दर्भान् सँस्तीर्य, पूर्वदर्भेषु मार्जयन्तां मम पितरः, इत्यादिभिः दक्षिणापवर्गं तिलो 'दकम् उत्सृज्य, हुतशेषैः भुक्तिशेषैव अन्नव्यञ्जनादिभिः तिलमिश्रः मुष्टिप्रमाणं कुक्कुटाण्डप्रमाणं वा पिण्डषट्क कृत्वा, पूर्वदर्भेषु, एतत्ते तत इत्यादिभिः, पश्चिमदर्भेषु एतत्ते मातः इत्यादिभिः पिण्डषट्कं दत्वा ये च त्वामनु, याश्च त्वामनु इति च पिण्डमूलें दर्भेषु प्रतिपिण्डलेपं निमृज्य, पूर्ववत् तिलोदकम् उत्सृज्य, ये च वोऽत्र इति पित्रादिपिण्डान्, याश्च वोऽत्र इति मात्रादिपिण्डान्, मात्राते च वहन्तां, इति पित्रादिपिण्डान् ताश्च वहन्तां, इति दिपिण्डान्, तृप्यन्तु भवन्त इति पित्रादिपिण्डान् तृप्यन्तु भवत्य इति मात्रादिपिण्डान्, तृप्यत तृप्यत तृप्यत इति उभयपिण्डान् उपस्थाय, उदकपावं दक्षिणे हस्ते निधाय, सव्येन हस्तेन पिधाय, तिल मिश्रेण तेन उदकेन

पुत्रान् पौत्रान् इत्युभयपिण्डान् पितृतीर्थेन अप्रदक्षिणं परिषिच्य,


76

पिण्डोपस्थानपार्क होमपावाणि च अर्वाञ्चि कृत्वा, तृप्यत तृप्यत, तृप्यत इति मन्त्रं यावच्छ्वासमावृत्य, पात्राणि प्रोक्ष्य, द्वन्द्वम् उत्तानानि कृत्वा, पिण्डकरणशिष्टं ग्रासमन्त्रम् अन्नं, प्राणे निविष्टोऽमृतं जुहोमि ब्रह्मणि म अत्मामृतत्वाय इति प्राश्य, उपवीती आचम्य, मध्यमपिण्डौ पत्न्यै पत्नीभ्यां पत्नीभ्यो वा विभज्य, प्रतिभार्यं मन्त्रम् आवर्त्य, ज्येष्ठक्रमेण दद्यात् । ताः स्वं स्वं भागं प्राश्नोयुः । अक्षतयोन्यै गतरक्तायै रजस्वलायै गर्भिण्यै वन्ध्यायै स्वैरिण्यै च मध्यमं पिण्डं न दद्यात् । प्रसूतायै पत्न्यै षण्मासं न दद्यात् ! पत्न्यभावे जले प्रक्षिपेत् । तत आचर्य स्वशेषभूतेन इति पद्यं, गद्यं वा अनुसन्धाय भगवदर्पणं कुर्यात् ।

इति प्रयोगदर्पणे षोडश: खण्ड:

## मातृ-श्राद्धे पितृव्यादि-श्राद्धे

दर्शाब्दिकयोगे

मातृश्राद्धे तु आयात पितर: इनि षितृन् आवाह्येत् । यन्मे माता इत्यादिभि पित्रादिभ्यो जुहुयात् । मात्रादीन् वृणुयात्, एष ते मातः इत्यन्नाभिमर्शनं, पित्रादीनां मात्रादीनां च पिण्डप्रदानं कुर्यात् । पितृव्यश्राद्धे, पितृपितामहप्रपितामहार्थे वृणुयात् । पितुः पितृन् आवाहयेत् । पितुः पितादिभ्यो जुहुयात् ।


77

## ज्येष्ठभ्रातृश्राद्धे

ज्येष्ठ भ्रातृश्राद्धे ज्येष्ठ भ्रातृपितामहार्थं वृणुयात् । 

## भार्या-श्राद्धे

भार्या मातृपितामह्यर्थे वृणुयात् । उभयत्र पित्रादिभ्यो जुहुयात् । भर्तृश्राद्धे भर्तृतत्पितृपितामहार्थे वृणुयात् । यन्मे भर्तुर्माता इति जुहुयात् । मातामहश्राद्धे मातामहमातु पितामहमातुः प्रपितामहार्थो वृणुयात् । यन्मे मातुर्माता इति जुहुयात् । यो यो जीवति तं तं विहाय वरणादिकं कुर्यात् । येभ्यो जुहोति, तेभ्य तत्पत्नीभ्यश्च पिण्डप्रदानं कुर्यात् ।

## भगिनी-पुत्र-मातुलादि-श्राद्ध-पार्वणकोद्दिष्ट-विवेकः

भगिनीपुत्र मातुलाचार्यादीनां श्राद्धसङ्कल्पविधानेन भ्रात्रर्थे भगिन्यर्थम् इत्येकोद्दिष्टम् । आवाहनविकिरहोमपिण्डप्रदानवर्जं कुर्यात् । एकमुद्दिश्य क्रियमाणम् एकोद्दिष्टम् । त्रीन् उद्दिश्य क्रियमाणं पार्वणम् । तयोः एकस्मिन् दिने संयोगे पूर्व पार्वणं कृत्वा पश्चादेकोद्दिष्टं कुर्यात् ।

## श्राद्धद्वय-संयोगे

मातापित्रो' श्राद्धसंयोगे पूर्वं पितृश्राद्धं कृत्वा, पश्चान्मातृश्राद्धं दर्शाव्दिकयोर्योगे, पूर्वम् आब्दिकं कृत्वा पश्चात् दार्शिकं कुर्यात् । सोदकुम्भमासिकयो: दर्शसङ्क्रान्त्योः दर्शोपरागयोश्च


78

योगे सोदकुम्भदर्शश्राद्धे कृत्वा, मासिकस ङ्क्रान्त्युपरागश्राद्धानि कुर्यात् । दर्शादिकमासिकयो: दार्शिकसोदकुम्भयो: दार्शिकाब्दिकयो: आब्दिक संक्रान्त्योः आब्दिकोपरागयो: योगे श्राद्धद्वयमपि कुर्यात् । अतोऽन्येषां योगे देवताभेदे निमित्तभेदे वा श्राद्धद्वयं कुर्यात् ।

## श्राद्धे कर्तृ-भोक्तॄणाम् अघ-सम्भवे

निरवकाश-श्राद्धे पाकारम्भात्परं कर्तुर्वरणात्परं भोक्तुश्च अघसंभवेऽपि श्राद्धं कुर्यात । अघोश्राद्धपदार्थं न स्पृशेत् । अघरहितेन परिवेषणं कारयेत् । भोजनानन्तरं गृहान्तरात् आहृतेन उदकेन आचामेत । पाकोरम्भात् पूर्वमपि, तस्मिन् दिने मरणे च आसन्ने निरवाकश्राद्धे च प्राप्ते मदीयम् इदं वस्तु पिवर्थ इति निदिश्य, अघरहितस्य हस्ते दर्भ प्रदाय, तेन सङ्कल्पविधानेन उपवीतिना श्राद्धं कुर्यात् । स्वयं तत्र प्राचीनावीतम् उपवीतं च कुर्यात् । अत्यन्ताशक्तावपि एवं कारयेत् ।

## निमन्त्रितानां वमने

एकोद्दिष्टसपिण्डीकरणे च निमित्तस्य षोडशैकौंद्दिष्टश्राद्धेषु निमन्त्रितनिमित्तानां मध्ये एकस्य द्वयोः बहुनां वा भोजनवेलायां वा वमने जाते, पात्रम् उद्धृत्य, शुद्धि कृत्वा,


79

1 पूर्व स्थापिते अग्नौ प्रेतम् आवाह्य, आसनादिभि: अभ्यर्च्य, प्राणाय सराहा, इत्यादि पञ्चन्नाहुती, यमाय सोमम् इति द्वात्रिंशदन्नाहुती, तावती: आज्याहुतीच हुत्वा, ब्राह्मणानां दक्षिणाताम्बूलादि दत्वा, उद्वास्य तस्मिन् दिने उपोष्य, परेद्यु: एकोद्दिष्टं सपिण्ड्यं षोडशं वा पुनः कुर्यात् । सापिण्ड्यादिपार्वणश्राद्धे पित्रर्थनिमन्त्रितस्य वमने तस्मिन् दिने उपोष्य, भ्राताद्ये कोद्दिष्ठंश्राद्धेऽप्येवं पितामहस्य वमने तु पात्रम् उद्धृत्य शुद्धिं कृत्वा, पूर्व स्थापिताग्नौ अमुकगोत्रम् अमुकशमीणं पितामहं • आवाहयामि, इत्यवाह्य, अमुकगोत्रस्य अमुकशर्मणः पितामहस्य इदम् आसनम् इति आसनादिभिः अभ्यर्च्य, प्राणाय स्वाहा इत्यादि पञ्चभि: अन्नाहुती हुत्वा अमुकगोत्राय अमुकशर्मणे पितामहाय स्वाहा इति द्वात्रिंशत् अन्नाहुती: जुहुयात् । प्रपितामहस्य जुहुयात् । पितृव्यादिश्राद्धेऽपि वमने तु, तम् आवाह्य तस्मै एवम् ऊह्यम् । पित्रादीनां त्रयाणाम् अपि एक एव निमन्त्रितश्चेत्, तस्य वमने पुनः श्राद्धं कुर्यात् । : 2

## पिण्डप्रदानात् पूर्वम् अग्निनाशे

पिण्डप्रदानात् पूर्व अग्निाशे, तस्मिन् दिने उपोष्य, परेद्यु: पुन श्राद्धं कुर्यात् ।

## उच्छिष्ट-संसर्गगात्रयोः स्पर्शे

भुञ्जानानां मध्ये द्वयोः भोजनपातयोः अन्नोदकादिसं


सर्गेण दुष्टौ उभौ भोजनात विरमेताम् । कर्ता उपोष्य परेछु: पुनः श्राद्ध कुर्यात् ।

अन्यतरोच्छिष्टाभावे तदुच्छिष्टं पात्रं निस्सृत्य, गोमयेन उपलिप्य, अन्यत् पात्रं निधाय, तस्मिन् अन्नादिकं परिविष्य, तत् परिषेचयित्वा भोजयेत् । तस्य उच्छिष्टे तं प्रक्षाल्येत् । अन्योन्यगावस्पर्शे, पात्रस्थम् अन्नं भुक्त्वा षट्शनं गायत्रीजपं कुर्याताम् ।

## भुक्तिमध्ये दीपनाशे

भुक्तिमध्ये दीपनाशे सूर्यं ध्यायन्तः पाणिभ्यां भोजनपात्रं गृह्णन्तः पुनः दीपे प्रज्वलिने, भोजनपात्रस्थम् एव अन्नं भुञ्जीरन् । विभवतेष्वपि भ्रातृषु प्रथमाब्दिकपर्यन्तं ज्येष्ठ पुत्र एव कुर्यात् । तदूर्ध्वं सर्वेऽपि पृथक्पृथक् कुर्य: । अविभक्ता अपि भिन्नस्थानगताश्चेत प्रत्याब्दिकदर्शादिकं पृथक् पृथक् कुर्यु: । एवं नित्यं नैमित्तिकं च श्राद्धं यथाशक्ति, कुर्यात् । तेन प्रोता: पितर: पशुपुत्रादीन् भोगान् प्रयच्छन्ति । अकरणे पशुपुत्रादिभिः होनो भवतु इति शपन्ति । सर्वेऽपि निन्दन्ति । शरीरान्ते बहून् नरकान् अनुभूय बहूनि जन्मानि चण्डालो भवति ।

## भोक्तृ-संख्या

पितुः सापिण्ड्यमासिकाब्दिकादिषु तत्तद्विश्वेदेवार्थे द्वौ

80


C विप्रौ पिर्थे पञ्च त्रीत् वा-पितामहार्थे एवं प्रपिता महार्थे एवं विष्ण्वर्थ मेकम् एवम् अष्टावेश द्वादश वा ब्राह्मणान् वृणुयात् । अथवा श्राद्धं न विस्तरेत प्राज्ञ इति वचनात् - विश्वेदेवार्थे द्रौ पित्राद्य एकैकं विष्ण्वमेकम् एवं षट् ब्राह्मणान् वृणुयात्द्रव्यस्य - ब्राह्मणस्य वा अलाभे विश्वेदेवार्थमेकं पितृपितामहप्रपितामहार्थंमेकं विष्ण्वर्थ मेकम् एवं वींन् ब्राह्मणान् वृणुयात् - विष्ण्व विश्वेदेवा द्रव्यस्य ब्राह्मणस्य वा अलाभे देवतासन्निधौ पात्रं पायं वा निधाय तस्मिन् अन्नव्यञ्जनादिकं निधाय श्राद्धान्ते अग्ने प्रक्षिपेत् ब्रह्मचारिणे वा दद्यात्निमन्त्रणग्नन्तरं विशिष्टो ब्राह्मण: अगतश्चेत् - तान् अनुज्ञाप्य तैस्सह भोजयेत्-प्रवासे अग्न्यभावे आपत्सु वा मासिकाब्दिकदर्शश्राद्धव्यतिरिक्तश्राद्धं तोथंश्राद्धं च आमेन कुर्यात् ।

## आमश्राद्धम्

आमरूपेण श्राद्धं करिष्ये इति सङ्कल्प्य वरणपादप्रक्षालनगन्धदानादि कृत्वा ब्राह्मणानां पुरतः तण्डुलशाकदधिक्षीरघृतादिकं निधाय अनेन आमरूपेण श्राद्धेन भगवान् जनार्दनः प्रोयतामिति तिलोदकमुत्सृज्य ताम्बूलदक्षिणां च दद्यात् । 

## हिरण्येन

एवमेव हिरण्यवाद्धं तण्डुलादिस्थाने हिरण्यं निदध्यात् . अथवा फले: मूलेर्वा कुर्यात् ।

81


82

## उदकुम्भेन

अथवा उदकुम्भरूपेण श्राद्धं करिष्ये इति सङ्कल्प्य वरणादि कृत्वा जलपूर्णान् कुम्भान् सदक्षिणान् अनूचानेभ्यो दद्यात्

## पिण्डदानेन

अथवा पिण्डप्रदानरूपेण करिष्ये इति सङ्कल्प्य मार्जयन्तां मम पितरः इत्यादिभिः पिण्डप्रदानं कुर्यात्

## मन्त्ररूपेण

अथवा श्राद्धं मन्त्ररूपेण करिष्ये इति सङ्कल्प्य दक्षिणाभिमुखः सव्यञ्जान्वाच्य श्राद्धमन्त्रान् अधीयीत ।

## तर्पणेन

स्तर्पयेत् - अथवा तिलतर्पणरूपेण करिष्ये इति सङ्कल्प्य पित्रादी

## उपवासेन

उपवसेत् अथवा उपवासरूपेण श्राद्धं करिष्ये इति सङ्कल्प्य

## दर्शादितर्पणम्

दर्शादौ अपरा अमुकगोवाणाम् अमुकशर्मणां पितृ


83

@ @ पितामह प्रपितामहानां सपत्नीकानाम् अमुकगोत्राण अमुकशर्मणां मातामहमातुः पितामहमातुः प्रपितामहानां सपत्नीकाना उभयवंशपितृणां दर्शादिश्राद्धं तिलतर्पणरूपेण करिष्ये इति सङ्कल्प्य द्वेधा दक्षिणाग्रान् दर्भान् संस्तीर्य पूर्वदर्भेषु आयात पितर इति सपत्नीकान् पितादीनावाह्य सकृदाच्छिन्न मितिदर्भान् आसनार्थं दत्वा तिलैरभ्यर्च्य ऊर्जं वहन्तीरिति तिलोदकम् उत्सृज्य पश्चि मदर्भेषु आयात मातुः पितरः इति सपत्नीकान् मातामहादीन् आवाह्य सकृदाच्छिन्नमिति दर्भान् आसनार्थं दत्वा तिलैः अभ्यर्च्य तिलोदकम् उत्सृज्य उदीरतामवरे अङ्गिरसो न पितरः आयन्तु नः तिरस्सोम्यासः इति मन्त्रम् अमुकगोवान् अमुक-शर्मण पितॄन् स्वधा नमस्तपयामि इति त्रि: तर्पयित्वा ऊर्जं वहन्तोः पितृभ्यः स्वधाविभ्य: ये चेह पितरः इति तिसृभिः पितामहान् मधुवाता मधुनक्तं मधुमान्न इति त्रिभि प्रपितामहांश्च त्रिः त्रिः तर्पयित्वा - अमुकगोना अमुकनाम्नीमतृः स्वधानमस्तर्पयामि इत्यादिभिर्मातृपितामहीप्रपितामहींश्च मन्त्रवर्जं त्रिः तर्पयित्वा ज्ञातीन् ज्ञातिपत्नीश्च तर्पयित्वा पश्चिमदर्भेषु पूर्वोक्तमन्त्रैः मातामहान् मातुः पितामहान् मातुः प्रपितामहांश्च पूर्ववत् तत्तन्मन्त्रैः तर्पयित्वा मातामही मातुः पितामही: मातुः प्रपितामहीश्च मात्रादिवत् तर्पयित्वा पितृवंश्या मातृवंश्या ये

च अन्ये मत्त उदकमर्हन्ति तान् स्वधा नमस्तर्पयामि इति ●


84

उभयदर्भैः त्रिः तर्पयित्वा ऊर्ज वहन्तोः इति तिलाञ्जलिना उदके ति: दक्षिणं कृत्वा तृप्यतेति त्रिः तर्पयित्वा उत्थाय अञ्जलि बद्ध्वा दक्षिणामुखः तृप्यध्वम् इति त्रिः उक्त्वा नमो वः पितरो रसाय इति वसिष्ठो भूया समित्यन्तेन उपस्थाययेषां न पिता न भ्राता न बन्धु न अन्यगोविण: ते तृप्तिमखिला यान्तु मया त्यक्तैः कुशैस्तिलः इति दर्भानन्यत्र विसृज्य उपवीती आचस्य

## वस्त्रनिष्पीडनम्

ये के च अस्मतकुले जाता अपुवा गोत्रजा मृताः । ते गृह्णन्तु मया दत्तं वस्त्रनिष्पीडनोदकम्' इति स्नानवस्त्रं चतुर्गुणांकृत्य निवीती, तीरे निष्पीड्य तद्वऽस्त्र वामप्रकोष्ठ निक्षिप्य उपवीती द्विराचामेत् एकैकस्य तर्पणस्य सप्ताष्टौ वा तिला ग्राह्या पित्रादीनामाब्दिके वा कृत्वा परेः विवादोन् मात्रादींच तपयेत् - तीर्थश्राद्धे हिरण्यश्राद्धे च श्राद्धात्परं परेद्युः। महालये -

## एवं पितृमेधादीनां प्रयोगः

यथामति सीतारामप्रेरणया म्या कृतम् अकस्मात् इदं प्रयोगदर्पणं सम्यक् वीक्ष्य अब अनुक्तदुरुक्तादोन धर्मशास्त्रप्रवीण : सन्त: संशोधयन्तु । अत्र सन्देहे सुधीविलोचनस्मृतिमुक्ताफल अघनिर्णयादिग्रन्थेषु पश्यन्तु। अनेन प्रयोग दर्पणले खनेन भगवत्कर्मणा भगवन्तम् अधीयताम् ।

85

अनेन भतवान् सीतारातस्सीतारामशक्त्या नित्यानि कर्माणि यथाकालं करोतियः स भवत्वा सकलान् भोगान् स्थान तस्य श्रियःपयेः ।

इतिप्रयोगदर्पणे सप्तदशः खण्डः

श्रीमद्भिः कविकंथककण्ठोरवगुरुभिः सर्वतन्त्र स्वतन्त्रोभय वेदान्ताचार्यैः श्रीमद्वेङ्कटनाथैः विरचितनिजमततिरस्कार विगमा निरातङ्का इति बिरुदानां श्रीमद्भगवद्रामानुजभाष्यै पूर्वाचार्याः • संचिक्षिपुरिति पूर्वाचायत्वेन प्रसिद्धानां विशिष्टाद्वैत सिद्धान्तभाष्यकाराणां तैत्र माडपूशि आलूवा नित्यपरनामधेयानां श्रीमद्रमिडाचार्याणां वंश्यनैध्रुव श्रीनिवासार्यसुनुना वीरराघवेण श्रीरामचन्द्रप्रसादेन विरचितम्

प्रयोगदर्पणं सम्पूर्णम्

प्रीयतां रामषन्द्रः

करकृतमपराधं क्षन्तुमर्हन्ति सन्तः