+++
title = "०१ पूर्व-प्रयोग-चन्द्रिका"
+++
Source: [TW](https://archive.org/details/prayoga-chandrika-nsr-swamy)

श्रीः  
नैध्रुव-माडपूशि-वीरराघवेण-विरचिता  
प्रयोगचन्द्रिका

वङ्गीपुरं-श्रीनिवासेन विरचिता
अनुक्रमणिका 

सह-सम्पादकः  
एन्. एस्. रामानुजताताचार्यः


## 0
### प्रथमसस्करणभूमिका

गौतमप्रणीतधर्मसूत्रेषु प्रथमप्रश्ने अष्टमेऽध्याये राजा ब्राह्मणश्च द्रौ दण्डोपदेशाभ्यां सर्वस्य धारयितारौ मनुष्यस्थावरपशुपक्षिसरीसृपादीनां जीवनं तदुभयायत्तम्। न केवलं जीवनं, अभिवृद्धिः रक्षणमित्यादिकमपि तदधीनम्। तत्र ब्राह्मणः लोकव्यवहारवेदवेदाङ्गवाकोवाक्येतिहासपुराणेषु कुशलः तदुक्तकर्मानुष्ठाता चत्वारिंशत्संस्कारैः संस्कृतः इज्याध्ययनदानेषु त्रिषु इज्याध्ययनदानप्रतिग्रहयाजनाध्यापनेषु षट्सु वा कर्मसु अभिरतः स्मार्तधर्मेषु शिक्षितः स्यात् इत्युक्तम्।

ततः गर्भाधानपुंसुवनसीमन्तोन्नयनजातकर्मनामकरणान्नप्राशनचौलोपनयनानि,चत्वारि वेदव्रतानि, स्नानम्, विवाहः, पञ्चमहायज्ञानुष्ठानम्, अष्टका पार्वणः श्राद्धम् श्रावण्याग्रहायणी चैत्री आश्वयुजी इति सप्त पाकयज्ञ संस्थाः, अग्न्याधेयम् अग्निहोत्रम् दर्शपूर्णमासौ आग्रयणम् चातुर्मास्यानि निरूढपशुबन्धः सौत्रामणिः इति सप्त हविर्यज्ञसंस्थाः, अग्निष्टोमः अत्यग्निष्टोमः उक्थ्यः षोडशी वाजपेयः अतिरात्रः अप्तोर्यामः इति सप्तसोमसंस्थाः इत्येवं संस्कारा-श्चत्वारिंशत् इत्युक्तम्।

एतेषां संस्काराणामनुष्ठानक्रमस्य बोधका ग्रन्थाः प्रयोगग्रन्थाः इत्युच्यन्ते । तेषां साहाय्येनैव पुरोहिताः अनुष्ठानं कारयन्ति स्वयं चानुतिष्ठन्ति । तेषु चत्वारिंशतः संस्काराणाम् अनुष्ठाने अशक्ताः प्रायः गर्भाधानपुंसुवनसीमन्तजातकर्मनामकरणान्नप्राशनचौलोपनयनवेदव्रतस्नानविवाहपञ्चमहायज्ञसंस्थाः अनुतिष्ठन्ति । तेष्वपि कतिपयसंस्कारान् अशक्त्या केचित् वर्जयन्ति। अतः प्रायः सर्वैरनुष्ठीयमानानां संस्काराणां तदुपयोगिकर्मणां च अनुष्ठानक्रमबोधक: विशिष्य श्रीवैष्णवैः आद्रिमाणः प्रयोगचन्द्रिकाख्यः ग्रन्थः प्रसिद्धः । अयं ग्रन्थः नैध्रुवकाश्यपान्वयश्रीनिवासाचार्यसूनुना वीरराघवाचार्येण विरचितः। प्रयोगचन्द्रिकायाः अतिसंक्षिप्तत्वात् तत्र पूर्णतया मन्त्राणामनिर्देशाच्च स्पष्टप्रतिपत्त्यर्थं प्रयोगचन्द्रिकानुसारी समन्त्रकानुक्रमणिकाग्रन्थः चन्द्रिकाकृद्भागिनेयपुत्रेण वङ्गीवंश्येन रामानुजदीक्षितसूनुना श्रीनिवासाचार्येण विरचितः ।


इयम् अनुक्रमणिकासहिता प्रयोगचन्द्रिका सर्वोपकारिका सप्ततिवर्षेभ्यः प्राक् ग्रन्थलिप्यां मुद्रापिता बहुकालात् प्रागेव दुर्लभाऽभूत् । देवनागरलिप्यामद्य यावत् न मुद्रापिता च । अतः ग्रन्थदौर्लभ्यं देवनागलिप्यां मुद्रणाभावेन बहूनां क्लेशं च अपगमयितुम् इदानीं देवनागरलिप्याम् इदम्प्रथमतया मुद्राप्यते ।

सङ्कल्पोऽयं डि.टि.ताताचार्य इति प्रख्यातानां पण्डितराजानां विंशति वर्षेभ्यः पूर्वमेवासीत्। नावल्पाकाग्रहारनिवासिनं पण्डितवर्यं ना.गो.रामानुजाचार्यं नियुज्य तद्द्वारा देवनागरलिप्यां प्रतिलिपिमपि समपादयन्। सैव प्रतिलिपिः मुद्रणार्थमस्माभिः स्वीकृता । मुद्रणार्थद्रव्यसाहाय्यार्थं देवस्थानाधिकारिणः प्रार्थिताः। तैश्च साहाय्यमनुमतम् । तदनन्तरं सत्यसायि मुद्रणालये ग्रन्थः दत्तः। त्रिंशत्पृष्ठमुद्रणानन्तरं मन्त्राणां सस्वरं मुद्रणं साधु स्यादिति मत्वा स्वरचिह्नादिकं निवेश्य पुनर्दत्तः। परन्तु मुद्रणालये चिह्नाभावात् यन्त्रसौष्ठवाभावाच्च तदधिकारी नान्वमन्यत। इयमत्र न्यूनता पूर्वसमालोचनविरहात् अपरिहार्या संवृत्ता। अथापि देवनागरलिप्यां मुद्रणं जातमिति सर्वे सन्तुष्येयुरिति विश्वसिमि । कालानुसारेण देवनागरलिप्यां मुद्रणेऽपि क्लेशो जायते । बहवो मुद्रणालयाः पिहिताश्च। अतः तिरुपतिस्थ सत्यसायिमुद्रणालये मुद्रणव्यवस्था कृता । तत्राप्यक्षराणि भग्नानि सन्ति, समर्थः कर्मकरोऽपि नास्ति । अत एवाशुद्धयः समापतिताः। शुद्धाशुद्धपट्टिका अन्ते निवेशिता । तदनुसारेण तत्र तत्र पृष्ठे शोधनं कृत्वा ग्रन्थमिमुपयुञ्जतामिति ।

द्रविणसाहाय्यमुपकल्पितवद्र्य: तिरुमल- तिरुपति देवस्थानाधिकारिभ्यः, देवनागरलिप्यां प्रतिलिपि कृतवद्र्यः एन्. रामानुजाचार्येभ्यः, अपेक्षितं शोधनं कृतवद्र्यः वी. आर्. वेङ्कटदीक्षितमहाशयेभ्यः, सत्यसायिमुद्रणालयाधिकारिभ्यश्च कृतज्ञतां निवेदयामि । स्वर्गस्थाः डि.टि. ताताचार्यस्वामिनः एतन्मुद्रणेन सन्तुष्टाः स्युः ये किल ग्रन्थस्यास्य देवनागर्यां मुद्रणं प्रथमतः समकल्पयन्। -

तिरुप्पति  
२४-१०-१९८९  
विद्वज्जनविधेयः  
एन्.एस्.रामानुजताताचार्यः


### द्वितीयसंस्करणभूमिका

चत्वारिंशत्संस्कारान्तर्गतानाम् आवश्यकानामनुष्ठाने वर्तमानानां च संस्काराणाम् प्रयोगप्रतिपादकयोः प्रयोगचन्द्रिका-तदनुक्रमणिकानामकयो ग्रन्थयोः पञ्चविंशतिवर्षेभ्यः प्राक् देवनागरलिप्यां मुद्राप्य प्रकाशनं कृतमासीत्। उपाध्यायानां तत्तत्कर्म कारयितॄणां तत् अत्यन्तम् उपकारकमभूत् । अधुना तत्प्रतयः दुर्लभाः जाता इति तयोः पुनर्मुद्रणं समीचीनाक्षरैः सम्पाद्य प्रकाश्यते। एतद्ग्रन्थद्वयं पूर्वप्रयोगनाम्ना प्रथते । अपरप्रयोगोऽपि पूर्वं मुद्रापितः। तस्य प्रतयः शतसङ्ख्याकाः वर्तन्ते । किञ्चित्कालानन्तरं तस्यापि मुद्रणं भविष्यति ।

प्रथमभागरूपेण पुनर्मुद्रापणकर्मणि शोधकार्यं कृतवन्तः अधीतवेदवेदान्ताः न्यायशिरोमणयः श्रीमन्तः नावल्पाक्कम् डा. वि. वासुदेवः, एवम् कोटिकन्निकादानम् काञ्चीपुरम् डा.पि.वि.शठकोपताताचार्यः, तथा नावल्पाक्कम् डा.एन्.जगन्नाथः च इदं कार्यं सुष्ठु निरवहन् इति तेभ्यः कृतज्ञतापूर्वकं मङ्गलान्याशासे।

एन्.एस्.रामानुजताताचार्यः  
नङ्गनल्लूर् 16-4-2012

### विषयसूची

पृष्ठम् विषयः  

- प्रतिज्ञा  
- परिभाषा उदकशान्तिः  
- समावर्तनम्  
- तूष्णीं स्नानम्  
- स्नातकस्य कर्तव्यम्
- अङ्कुरार्पणम्
- प्रतिसरः
- पुण्याहम्
- अग्निप्रतिष्ठा
- जयादिः
- विवाह:
- अभ्युदयश्राद्धम्
- आग्नेयस्थालीपाकः
- प्रायश्चित्तम्
- गर्भाधानम्
- उपवीतविधिः
- उपाकर्म
- सौम्यव्रतम्
- आग्नेयव्रतम्
- उत्तम्भनादि
- प्रविश्यहोमारम्भः
- औपासनारम्भः
- दम्पत्योर्नियमः
- शेषहोमः
- पुंसुवनम्
- सीमन्तम्
- जातकर्म
- समावेशनम् दर्शपूर्णमासारम्भः
- कन्याया रजोदर्शने कर्तव्यम् 
- नामकरणम्
- अन्नप्राशनम्
- पुनर्विवाहनिमित्तानि  
- विवाहाद्यग्निनाशे
- धार्याग्निनाशे 15  
- औपासनाग्निद्वयसंसर्गे 16  
- भार्याद्वयाग्निसंसर्गः  
- संसृष्टाग्निविभागः  
- गृहारम्भप्रवेशौ 16  
- पुनस्संस्कारनिमित्तानि 19
- चौलम्
- स्त्रीणां जातकर्मादि
- उपनयनम्
- व्रतानि
- प्राजापत्यव्रतम्
- वैश्वदेवव्रतम्


श्रीरस्तु श्रीमते हयग्रीवाय नमः

प्रयोगचन्द्रिका

श्रीनिवासगुरुं नत्वा सीतारामं च सानुजम् । प्रयोगचन्द्रिकां तेषां करोमि कृपयाधुना ।।

प्रतिज्ञा

श्रियः पतिं भूमिनीलासमेतं प्रणम्य गर्भाधानपुंसुवनसीमन्तोन्नयनजातकर्मनामकरणान्नप्राशनचौलोपनयनव्रतसमावर्तनोद्वाहगृहप्रवेशानां तत्रतत्रोपयोगिनां अन्येषां उदकशान्त्यादीनां प्रयोगं वक्ष्ये ।

अथ परिभाषा

सर्वत्र कर्मादौ स्नातः शुद्धवस्त्रधरो धृतोर्ध्वपुण्ड्रः सोत्तरीयः बद्धशिखः पादौ प्रक्षाल्य द्विराचम्य ब्राह्मणैरनुज्ञातः प्रागग्रेषु दर्भेषु प्राङ्मुख उपविश्य भगवन्तं ध्यात्वा करिष्यमाणस्य कर्मणः निर्विघ्नेन परिसमाप्त्यर्थं सपरिवारं विष्वक्सेनं आवाह्य आसनादिनैवेद्यवीटिकान्तैः अभ्यर्च्य त्रिःप्राणानायम्य हरिरोमित्युपक्रम्य गोविन्दं त्रिः सङ्कीर्त्य दक्षिणे जानुनि दक्षिणोत्तरौ पाणी कुर्यात्, तत्र च सव्यस्य पाणेः अङ्गुष्ठतर्जनीमध्ये दक्षिणस्य पाणेः अङ्गुष्ठवर्जिताः चतस्रोऽङ्गुलीः कृत्वा सव्याङ्गुष्ठं दक्षिणाङ्गुष्ठेन आवेष्ट्य अस्येत्याद्युच्चार्य संवत्सरायनर्तुमास पक्षतिथिवारनक्षत्रयोगकरणानि उक्त्वा श्रीभगवदाज्ञया भगवत्प्रीत्यर्थं, भगवत्कैड्कर्यरूपं करिष्यमाणं कर्म सङ्कल्प्य बलमन्त्रमनुसन्धाय भगवानेव मयैतत् कर्म कारयतीतिबुद्ध्या कर्म कृत्वा अन्ते भगवदर्पणं कुर्यात्, भगवान्.. . स्वशेषतैकरसेन मयेति मन्त्रद्वयं कर्मणां आदावन्ते च क्रमेणानुसन्दध्यात्, क्रियाफलस्यात्मगामित्वे करिष्य इति सङ्कल्पयेत्, उद्वाहकर्म करिष्य इत्यादि । अन्यगामित्वे करिष्यामीति जातकर्मणा संस्करिष्यामीत्यादि। क्वचित् चोदनानुसारेण सङ्कल्पयेत्, ..........


2 प्रयोगचन्द्रिका " नाम धास्यावहे, उपनेष्ये, समिध आधास्यामीत्यादि । जातकर्मादीनां स्वस्वकालेषु अकरणे प्राजापत्यकृच्छ्रं कृत्वा लौकिकाग्निं प्रतिष्ठाप्य परिस्तीर्य आज्यं दवीं च संस्कृत्य परिषिच्य व्यस्ताभिः समस्ताभिः व्याहृतिभिः ‘पाहि नो अग्न एनसे स्वाहा | पाहि नो विश्ववेदसे स्वाहा । यज्ञं पाहि विभावसो स्वाहा । सर्वं पाहि शतक्रतो स्वाहा । पाहि नो अग्न एकया पाह्युत द्वितीयया पाह्यूर्जं तृतीयया पाहि गीर्भिः तिसृभिः ऊर्जापतये पाहिचतसृभिः वसो स्वाहा' इति पाहिपञ्चकेन, पुनः व्यस्ताभिः समस्ताभिः व्याहृतिभिः इति एतैः पाहित्रयोदशकैः त्वं नो अग्ने, स त्वन्नो अग्ने, त्वमग्ने अयासि, उदुत्तमं, ये ते शतं, इत्येतैश्च हुत्वा सर्वप्रायश्चित्तं अनाज्ञातादिभिश्च हुत्वा परिषिच्य अतीतं कर्म कृत्वा तात्कालिकं कर्म कुर्यात्। प्रायश्चित्तस्य सर्वस्य प्रतिनिमित्तमावृत्तिः । पुंसुवनसीमन्ताकरणे स्त्रियां प्रसूतायां प्राजापत्यकृच्छ्रं पाहित्रयोदशकहोमं कृत्वा तस्या अङ्के शिशुं निधाय पुंसुवनं सीमन्तं च कुर्यात्। गर्भिण्या स्त्रिया भर्तरि देशान्तरं लोकान्तरं वा गते पतिते वा तस्याः पिता भ्राता वा अन्यो बन्धुः श्रोत्रियागारादाहृतेऽग्नौ पुंसुवनं सीमन्तं च कुर्यात् । अन्नप्राशनचौलोपनयनोद्वाहेषु अङ्कुरार्पणं, एतेषु पुंसुवनसीमन्तयोश्च प्रतिसरबन्धं, सीमन्तान्नप्राशनचौलोपनयनेषु अभ्युदयं पुण्याहवाचनं चादौ गर्भाधानपुंसुवनजातकर्मनामकरणोपाकर्मव्रतसमावर्तनोद्वाहगृहप्रवेशेषु अन्ते अभ्युदयं पुण्याहवाचनं च कुर्यात् । द्वयोः बहूनां वा कर्मणां सहकरणे अङ्कुरादीनि सकृदेव कुर्यात्। प्रवृत्तकर्मादौ मध्ये अन्यथा कृतं चेत् यत आरभ्य अन्यथाकृतं तत आरभ्य यथावत् कुर्यात्। एकदेशान्यथाकरणे तावदेव यथावत् कुर्यात् । प्रधानविस्मरणे साङ्गं पुनः कुर्यात्। अङ्गविस्मरणे सर्वप्रायश्चित्तं जुहुयात्, 'इदं विष्णु रिति मन्त्रं वा जपेत् । सर्वत्र वाग्यमनादिनियमलोपे एतमेव मन्त्रं जपेत् ।।

आधाने चोदितेन स्वाहाकारो होमद्रव्यानुक्तौ आज्येन जुहुयात् । सर्वत्र गव्यं ग्राह्यम्। तदभावे माहिषं, तदभावे आजं, तदभावे तैलम्।


प्रयोगचन्द्रिका

3

मन्त्राज्ञाने प्रणवो व्याहृतिर्वा । मुख्यद्रव्याभावे रूपेण, वर्णेन, क्षीरेण, पुष्पेण, फलेन, गन्धेन वा तत्सदृशम् । पूर्वपूर्वाभावे परं परं ग्राह्यम् । पालाशखदिराश्वत्थौदुम्बरवैकङ्कतबिल्वशम्यर्कवेतसापामार्गदर्भाः पूर्वपूर्वाभावे पराः पराः प्रादेशमात्राः सत्वचः कीटवर्जिताः असुषिरा: अवृक्णा: परुट्पराः समिधो ग्राह्याः । जीर्णाः स्वयंपतिताश्च समिधो वर्जयेत्। क्रयक्रीतैः शूद्राहृतैः वा समिद्दर्भादिभिः कर्म कुर्वन् पतितः स्यात्। माषस्थूलाः चतुरङ्गुलदीर्घधारा: आज्याहुतयः । आर्द्रामलकमात्रा अन्नाहुतयः। द्वादशपर्वपूरिताः पाण्याहुतयश्च कार्याः ॥

॥ इति प्रयोगचन्द्रिकायां प्रथमः खण्डः ॥

अथोदकशान्तिः

गर्भाधानादिषु पूर्वेद्युः उदकशान्तिजपकर्म करिष्य इति सङ्कल्प्य गोमयेन चतुरश्रमुपलिप्य तत्र 'ब्रह्मजज्ञान 'मिति मध्ये, 'नाके सुपर्ण 'मिति दक्षिणतः, ‘आप्यायस्वेत्यु’त्तरतः प्राचीस्तिस्रो रेखाः 'यो रुद्रो अग्नौ’ इति मध्ये, 'इदं विष्णु 'रिति पश्चात्, 'इन्द्रं विश्वा अवीवृधन्' इति पुरस्तात् उदीची: तिस्रो रेखा विलिख्य अद्भिरवोक्ष्य व्रीहीन् तत्र निक्षिप्य तत्र ‘ब्रह्मजज्ञानं' इति कुम्भं निधाय तस्मिन् गायत्र्या तिरः पवित्रं निधाय ‘आपो वा इदं सर्वं' इत्यद्भिरापूर्य उर्ध्वाग्रं कूर्चं निधाय 'भूर्भुवस्सुवरों' इति अक्षतां निक्षिप्य गन्धपुष्पैरलङ्कृत्य दूर्वापुष्पफलैः अवकीर्य दूर्वादर्भैः प्रच्छाद्य 'शन्नो देवी 'रित्यभिमृश्य चतुर्दिक्षु आसनेषु निषण्णैः चतुर्भिः ब्राह्मणैस्सह कुम्भमन्वारभ्य गायत्रीं पच्छोऽर्धर्चशोऽनवानं उक्त्वा वेदादीन् जपित्वा ‘कृणुष्वपाज' इत्यनुवाकं 'मदेचिदस्य' इत्यर्धर्चं अपोह्य, ‘इन्द्रं वो विश्वतस्परि हवामहे' इत्यनुवाकं 'यत इन्द्र' 'स्वस्तिदा' 'महा इन्द्रो वज्रबाहुः' 'सजोषा' इति चतसृभिः, 'ये देवाः पुरस्सदः' इति पञ्च, ‘अग्नये रक्षोघ्ने’ इति पञ्च ‘अग्निरायुष्मान्' इति पञ्च, 'यावामिन्द्रावरुणे'ति


4

प्रयोगचन्द्रिका

" चतुरः, 'यो वामिन्द्रावरुणा' इत्यष्टौ पर्यायान्, 'अग्ने यशस्विन्' इति चतस्रः 'ऋताषा 'डिति सानुषङ्गं अनुवाकं 'नमो अस्तु सर्पेभ्य' इति चतस्रः, ‘अयं पुरो हरिकेश' इति पञ्चपर्यायान्, 'आशुश्शिशान: 'शञ्च मे’, ‘ममाग्ने,’ ‘अग्नेर्मन्वे’ इत्यनुवाकान्, 'समीची नाम' इति षट्पर्यायान्, 'हेतयो नामस्थ' इति षट्पर्यायान् 'शतायुधाय' इति पञ्च, 'भूतं भव्यं भविष्यत्' ' इन्द्रो दधीचो अस्थभिः' इत्यनुवाकौ 'चक्षुषो हेत' इत्यारभ्य ‘भ्रातृव्यं पादयामसि' इत्यन्तं 'प्राणो रक्षति', 'सि ँहे व्याघ्रे' 'अहमस्मि', ‘ता सूर्या चन्द्रमसा,’ ‘अग्निर्नःपातु,' ‘ऋद्ध्यास्म', 'नवोनवो भवति' इत्यनुवाकान् ‘अग्नये स्वाहा कृत्तिकाभ्यः स्वाहाः', इत्याद्युपहोमान्, 'दधिक्राव्ण्ण' इत्यृचं, 'आपो हिष्ठा मयोभुव' इति त्रिस्रः, 'उदुत्तमं वरुण’, ‘अस्तभ्नाद्यां’ ‘यत्किञ्चेदं,’ ‘कितवासो, ‘अवते हेडः,' 'तत्त्वायामि' इति वरुणसूक्तं ‘हिरण्यवर्णाः’ ‘पवमानः’ ‘तच्छंयोः' इत्यनुवाकान्, 'यो ब्रह्मा ब्रह्मण' इति घृतसूक्तं च जपित्वा, 'नमो ब्रह्मण' इति परिधानीयां त्रिः जपित्वा प्रणवेन कुम्भं उत्थाप्य 'देवस्य' इत्यादिव्याहृतिभिश्च यजमानं प्रोक्षयेत्। अथ यजमानः पुरस्तादुपविशते हिरण्यं, दक्षिणत उपविशते रजतं, पश्चादुपविशते कांस्यमुत्तरत उपविशते वासश्च दक्षिणां दत्वा कुम्भजलेन स्नायात् ।।

॥इति प्रयोगचन्द्रिकायां द्वितीयः खण्डः ॥

अथाङ्कुरार्पणम्

सौरे चान्द्रे वा यस्मिन् मासि उत्सवात्पूर्वं अयुग्मेऽहनि कुर्यात् । उद्वाहे तु रात्रौ तैजसीः मृण्मयीर्वा पञ्चपालिकाः सम्भृत्य तासां मूले दूर्वाश्वत्थशिरीषबिल्वपत्राणि बद्ध्वा श्वेतसूत्रेणावेष्ट्य शुद्धाभिः मृद्भिरापूर्य शुचौ देशे गोमयोपलिप्ते निधाय अमुकगोत्रस्य अमुकशर्मणः कुमारस्य अमुककर्माङ्गं अङ्कुरार्पणकर्म करिष्यामि इति सङ्कल्प्य तदङ्गं पुण्याहं


प्रयोगचन्द्रिका

सङ्कल्प्य पुण्याहं वाचयित्वा तेन जलेन कूर्चेन व्याहृतिभिः पालिकाः प्रोक्ष्य मध्यमायां पालिकायां 'ओं भूः ब्रह्माणमावाहयामि, ओं भुवः प्रजापतिमावाहयामि, ओं सुवः हिरण्यगर्भमावाहयामि, ओं भूर्भुवस्सुवः चतुर्मुखमावाहयामि' इत्यावाह्य । एवमेव प्राच्यां इन्द्रं, वज्रिणं, शचीपतिं, शतक्रतुं, एवमेव दक्षिणस्यां यमं, वैवश्वतं, धर्मराजं, पितृपतिं, एवं प्रतीच्यां वरुणं, प्रचेतसं, सुरूपिणं, अपां पतिं, एवमेवोत्तरस्यां सोमं, इन्दुं, निशाकरं, ओषधीशं च आवाह्य ब्रह्मादीनां क्रमेण आसनार्घ्यपाद्याचमनीयानि दत्वा ‘आपोहिष्ठामयोभुवः' इति तिसृभिः, 'हिरण्यवर्णा श्शुचयः पावका' इति चतसृभिः, ‘पवमानस्सुवर्जनः' इत्येतेन अनुवाकेन स्नापयित्वा आचमनवस्त्रोत्तरीयाचमनयज्ञोपवीताचमनगन्धपुष्पधूपदीपाचमननैवेद्यताम्बूलादीनि दत्वा उत्थाय -

दिशां पतीन् नमस्यामि सर्वकामफलप्रदान् ।

कुर्वन्तु सफलं कर्म कुर्वन्तु सततं शुभम् ।। इति ब्रह्मादीन् उपस्थाप्य, व्रीहियवमुद्गतिलमाषसर्षपान् पात्रे संसृज्य क्षीरेण प्रक्षाल्य, 'या जाता' इत्यनुवाकेन अभिमन्त्र्य 'ब्रह्मजज्ञानं' 'पिता विराजां' इति द्वाभ्यां मध्यपालिकायां, 'यत इन्द्र' 'स्वस्तिदा' इति द्वाभ्यां प्राच्यां, 'योऽस्य कौष्ठ्य' 'यमङ्गाय' इति द्वाभ्यां दक्षिणस्यां, ‘इमं मे वरुण' 'तत्त्वा यामि' इति प्रतीच्यां, 'सोमो धेनुं' 'आप्यायस्व' इति द्वाभ्यां उत्तरस्यां व्रीह्यादीन् उप्त्वा शुद्धाभिः मृद्भिः प्रच्छाद्य पञ्चगव्येन सिक्त्वा प्रणवेनाभिमन्त्र्य सुरक्षितं कृत्वा प्रतिदिनं सम्पूज्य समाप्ते कर्मणि सप्रणवव्याहृतिभिः तैरेव नामभिः देवता उद्वासयेत् ।

॥ इति प्रयोगचन्द्रिकायां तृतीयः खण्डः ॥

प्रतिसरः

शुचौ देशे गोमयेन उपलिप्ते तण्डुलपूर्ण पात्रं निधाय तदुपरि उल्लेखनादिदर्भप्रच्छादनान्तं पूर्ववत् कृत्वा कुम्भस्योत्तरतो नवगुणितं

5


प्रयोगचन्द्रिका

गन्धोपलिप्तं कार्पाससूत्रं भस्महरिद्राचूर्णगोरजस्सु अन्यतमं च निधाय अमुकगोत्रस्य अमुकशर्मणः कुमारस्य अमुककर्माङ्गं प्रतिसरबन्धकर्म करिष्यामि इति सङ्कल्प्य पूर्ववत् चतुर्भिः ब्राह्मणैस्सह गायत्रीं वेदादीन् जपित्वा ‘दधिक्राव्ण्ण' इत्यृचं ‘आपोहिष्ठा मयोभुवः' इति तिस्रः, 'हिरण्यवर्णाश्शुचयः पावका' इति चतस्रः, 'पवमानस्सुवर्जनः' 'कृणुष्वपाज' इत्यनुवाकौ ‘अग्ने यशस्विन्' इति चतस्रः, 'उदुत्तम 'मित्यादिवरुणसूक्तं ‘परिणो रुद्रस्य हेतिः’ ‘स्तुहि श्रुतं' 'मीदुष्टम' 'अर्हन् बिभर्षि' 'त्वमग्ने रुद्रः' आ वो राजानं' इति रुद्रसूक्तं, 'ब्रह्मजज्ञान 'मित्यादि, 'ब्रह्मसमिद्भवत्याहुतीना'मित्यन्तं ब्रह्मसूक्तं, 'विष्णोर्नुकं,' 'तदस्य प्रियं', 'प्रतद्विष्णुः, ' ‘परोमात्रया’, ‘विचक्रमे’, ‘त्रिर्देवः' इति विष्णुसूक्तं, 'जातवेदसे सुनवामसोम 'मिति पञ्च ‘हिरण्यवर्णां हरिणी’मिति पञ्चदशर्चं श्रीसूक्तं जपित्वा 'नमो ब्रह्मणे' इति परिधानीयां त्रिः जपित्वा प्रणवेन उत्थाप्य कूर्चेन व्याहृतिभिः प्रतिसरसूत्रं प्रोक्ष्य वामहस्तेन सूत्रं गृहीत्वा दक्षिणहस्तेन 'त्र्यम्बकं यजामहे' इति वासुकिं ध्यात्वा हरिद्रादिना त्रिः उन्मृज्य 'अग्निरायुष्मान्' इति पञ्चभिः तण्डुलपूर्णं दक्षिणहस्तं गृहीत्वा ‘बृहत्सामे'ति बध्वा घृतसूक्तेनाभिमृशेत् । विवाहाधानयोस्तु 'विश्वेत्ताते 'ति पुंसां दक्षिणहस्ते, 'बृहत्सामे ति स्त्रिया वामहस्ते बध्नीयात्, उत्सवान्ते सायं सन्ध्यायां बन्धनमन्त्रेण सूत्रं विस्रस्य परित्यजेत्। 6

॥इति प्रयोगचन्द्रिकायां चतुर्थः खण्डः ॥

अथाभ्युदयश्राद्धम्

यत्रादौ विहितं तत्र प्रातःकाले कृत्वा अनन्तरं कर्म कुर्यात् । यत्र अन्ते विहितं तत्र पूर्वं कर्म कृत्वा परेद्युः प्रातःकाले कुर्यात्। तत्रोपवीती प्राङ्मुखो दक्षिणं जान्वाच्य प्रागग्रैः ऋजुभिः युग्मैः दर्भैः तिलार्थे यवैः देवतीर्थेन प्रदक्षिणं सर्वं कुर्यात् । सङ्कल्पावाहनादौ नान्दीमुखशब्देन पितरो विशेष्याः (सत्यवसुसंज्ञक) वसुसत्याख्या विश्वेदेवाः अमुकगोत्रस्य अमुकशर्मणः


7

प्रयोगचन्द्रिका

अमुककर्माङ्गम् अद्भुदयश्राद्धं करिष्यामीति सङ्कल्प्य पार्वणवत् अग्निमुखान्ते वर्गद्वयपितॄन् आवाह्य वर्गद्वयपितृभ्यो जुहुयात्। वरणे तु प्रतिवर्गं विश्वेदेवार्थे द्वौ द्वौ विप्रो, मात्रादीनां मातामहादीनां च नवानां एकैकस्य द्वौ द्वौ, विष्ण्वर्थं एकं एवं पञ्चविंशतिब्राह्मणान् वृणुयात् । द्रव्यस्य ब्राह्मणस्य वा अभावे वर्गद्वस्य विश्वेदेवार्थे द्वौ, प्रतिवर्ग द्वौ द्वौ, विष्णवर्थं एकं, एवं नव ब्राह्मणान् वृणुयात्। ‘मधु वाता' इत्यृचां स्थाने 'उपास्मै गायतानरः' इति मधुमतीः पञ्च श्रावयेत्। पिण्डप्रदानेषु चतुर्धा प्रागग्रान् दर्भान् संस्तीर्य तेषु पृषदाज्यबदरीफलमिश्रान् चतुर्विंशति पिण्डान् एकैकस्य द्वौ द्वौ पिण्डौ दद्यात्। अन्यत् सर्वं पार्वणवत् कुर्यात् । एवं मुख्यकल्पस्य असम्भवे द्विगुणेन तण्डुलेन आमश्राद्धं कुर्यात् । अथ वा अभ्युदयश्राद्धं आमरूपेण हिरण्यरूपेण वा करिष्यामि इति सङ्कल्प्य, वरणादि गन्धदानादि च कृत्वा ब्राह्मणानां पुरतः अन्नश्राद्धचतुर्गुणं हिरण्यं निधाय 'यज्ञेश्वरोहव्य' ‘एको विष्णु रिति मन्त्रद्वयं उच्चार्य अनेन हिरण्यरूपेण अभ्युदयश्राद्धेन (सत्यवसुसंज्ञक) वसुसत्याख्यविश्वेदेवरूपी, नान्दीमुख (प्रपितामहि - पितामहि-मातृ स्वरूपी, प्रपितामह - पितामह-पितृ-स्वरूपी) मातृपितामहि-प्रपितामहि-स्वरूपी, नान्दीमुखपितृपितामहप्रपितामहस्वरूपी, नान्दीमुख सपत्नीक मातामह मातुः पितामह मातुः प्रपितामह स्वरूपी नान्दीश्राद्धसंरक्षकश्रीमहाविष्णुस्वरूपी, भगवान् जनार्दनः प्रीयतामिति यवोदकं उत्सृज्य ताम्बूलदक्षिणादानानि कुर्यात् ।।

अथ पुण्याहम्

शुचौ देशे प्रागग्रान् दर्भान् संस्तीर्य तेषु कुम्भं निधाय व्याहृतिभिरद्भिरापूर्य उर्ध्वाग्रं कूर्चं निक्षिप्य गन्धादिभिरभ्यर्च्य दर्भैः प्रच्छाद्य अमुकगोत्रस्य अमुकशर्मणः अमुकर्माङ्गं पुण्याहं वाचयिष्ये इति सङ्कल्प्य चतुरो ब्राह्मणान् भोजयित्वा तण्डुलं वा दत्वा तैः दर्भहस्तैः पुण्याहं वाचयेत् । अञ्जलिं कृत्वा मनस्समाधीयतामिति ब्राह्मणान् सम्पूज्य समाहितमनसः


प्रयोगचन्द्रिका

स्म इति तैः प्रत्युक्ते, प्रसीदन्तु भवन्त इति प्रार्थ्य प्रसन्नास्स्म इति प्रत्युक्ते, भवद्भिरनुज्ञातः पुण्याहं वाचयिष्य इति अनुज्ञाप्य ओं वाच्यतामिति तैरनुज्ञातः, उदकुम्भं सव्ये हस्ते निधाय दक्षिणहस्तेन पिधाय कर्मणः पुण्याहं भवन्तो ब्रुवन्तु, पुण्याहं कर्मणेऽस्तु, कर्मणे स्वस्ति भवन्तो ब्रुवन्तु, स्वस्ति कर्मणेऽस्तु, कर्मणे ऋद्धिं भवन्तो ब्रुवन्तु कर्म ऋद्ध्यतामिति त्रिः त्रिः प्रार्थना प्रतिवचने कुर्युः । अथ पुण्याहसमृद्धिरस्तु, शिवं कर्मास्तु, प्रजापतिः प्रीयतामित्युक्ते अस्तु प्रीयतां भगवान् प्रजापतिः ब्रह्मा । अथ शान्तिरस्तु पुष्टिरस्तु तुष्टिरस्तु ऋद्धिरस्तु आयुष्यमस्तु आरोग्यमस्तु शिवं कर्मास्तु इति सर्वे सह ब्रूयुः । सर्वाणि प्रार्थनाप्रतिवचनानि प्रणवपूर्वकमेव कुर्युः। अत्र अस्तुशब्देषु पात्रे किञ्चित् किञ्चित् जलं निनीय तज्जलं कुम्भे निनयेत्। शुद्ध्यर्थं पुण्याहं चेत् आपोहिष्ठादिभिरभिमन्त्र्य पुण्याहजलेन गृहादि प्रोक्षयेत्। ततस्तेभ्यो दक्षिणां दद्यात् ।।

॥इति प्रयोगचन्द्रिकायां पञ्चमः खण्डः!

अग्रिप्रतिष्ठा

यत्र अग्निस्थापनं तत्र उदगपवर्गं प्राची:, प्रागपवर्ग उदीचीः तिस्रो रेखा दर्भादिना लिखित्वा तत्र न्यस्य अद्भिरवोक्ष्य दर्भादिकं नैर्ऋत्यां निरस्य अप उपस्पृश्य (अप उपस्पर्शने सूत्रं रौद्रराक्षसनैरृतपैतृकछेदनभेदननिरसनप्रत्यभिमर्शनानि कृत्वाऽप उपस्पृशेत् ।) तत्राग्निं प्रतिष्ठाप्य याज्ञियैरिन्धनैः प्रज्वाल्य परिसमूह्य अवोक्षणशेषं प्रागुदग्वा उत्सृज्य अन्यज्जलं पात्रे प्रागुदग्वा यथा परिस्तरणात् बहिस्स्यात् तथा निधाय प्रागुदगग्रान् षोडश दर्भान् अग्नेः प्रागारभ्य प्रदक्षिणं परिस्तीर्य दक्षिणानुत्तरानुत्तरानधरान् कृत्वा अग्नेः उत्तरतो दर्भान् संस्तीर्य दर्व्याज्यस्थाल्यौ तत्पुरस्तात् प्रोक्षणीपात्रप्रणीतिपात्रे तत्पुरस्तादरनिमात्रं परिधित्रयं प्रादेशमात्राः सप्तदशसमिधश्च दर्भैः सन्नह्य इध्मापरदय द्वन्द्वमवाञ्चि सादयेत्, (इध्मस्य

8


प्रयोगचन्द्रिका

अवाख्सादनं इध्मसन्नहनग्रन्थेरधस्तात्सादनमेव।) शललीमौञ्जीलाजादींश्च

सर्वान् युगपदेव देवपात्रोत्तरतः सादयेत् । समावप्रच्छिन्नाग्रौ प्रादेशमात्रौ दर्भों काष्ठादिना छित्वा अप उपस्पृश्य मूलादारभ्य अग्रादद्भिरुन्मज्य पवित्रे कृत्वा अग्नेः पश्चात् प्रोक्षणीपात्रे निधाय तस्मिन्नप आनीय उत्तानयोः उदक्प्रागग्रयोः दक्षिणवामयोः पाण्योः अङ्गुष्ठानामिकाभ्यां पवित्रमूलाग्रे गृहीत्वा प्रागपवर्गं त्रिरुत्पूय पात्राण्युत्तानानि कृत्वा विस्रस्य इध्मं सर्वाभिस्ताभिः अद्भिः पवित्रपाणिः त्रिः प्रोक्ष्य सपवित्रे प्रणीतिपात्रेऽप आनीय पूर्ववदुत्पूय हस्ताभ्यां घ्राणसममुद्धृत्य पात्रसादनादुत्तरत: (परिस्तरणपात्रसादनयोर्मध्ये) दर्भेषु सादयित्वा दर्भे: प्रच्छाद्य अग्नेर्दक्षिणतो दर्भेषु ब्राह्मणं निषाद्य विलीनमप्याज्यं होमार्थेऽग्नौ विलाप्य अग्नेः पश्चात् सपवित्रायां आज्यस्थाल्यां आज्यं निरूप्य परिस्तरणपात्रसादनयोर्मध्ये अङ्गारान् निरूह्य तेष्वधिश्रित्य ज्वलता दर्भेण उल्मुकेन वा आज्यमवद्योत्य द्वे दर्भाग्रे काष्ठादिना छित्वाऽप उपस्पृश्य युगपदाज्ये प्रत्यस्य प्रागादि प्रदक्षिणं त्रिः पर्यग्निकृत्वा उदगुद्वास्य अङ्गारान् प्रत्यूह्य आज्यस्थालीं स्वस्य पुरस्तान्निधाय पूर्ववत् पवित्रे गृहीत्वा प्रागारभ्य पुनः पुनराहृत्य त्रिरुत्पूय पवित्रं विस्रस्य अद्भिः संस्पृस्य युगपदग्नौ प्रहृत्य दव्य अग्नौ प्रतितप्य दर्भे: सम्मृज्य पुनः प्रतितप्य प्रोक्ष्य निधाय दर्भान् अद्भिः संस्पृश्य अग्नौ प्रहृत्य पुंसुवनोपाकर्मव्रतगृहप्रवेशेषु चरुकर्मसु च परिधीन् परिदध्यात्। अन्यत्र सीमन्तादिषु पलाशखादिरादीनां अन्यतमेन कृतान् परिधिस्थौल्यायामान् शम्याख्यान् युगकीलान् परिदधाति । तत्र स्थूलं उदगग्रं पश्चात्, अणुदीर्घं दक्षिणतः, अणुह्रस्वमुत्तरतः परिस्तरणोपरि अन्योन्यसंस्पृष्टान् निधाय मध्यमं परिधिमुपस्पृश्य अग्नेर्दक्षिणपूर्वोत्तरपूर्वयोराघारसमिधौ उर्ध्वे क्रमात् निधाय सव्येन पात्रं स्पृशन् दक्षिणेन हस्तेन परिध्यन्तः परिस्तरणोपरि अदितेनुमन्यस्व इति दक्षिणतः प्रागपवर्गं, अनुमतेनुमन्यस्वेति पश्चादुदगपवर्गं, सरस्वतेनुमन्यस्वेति उत्तरतः प्रागपवर्गं देवसवितःप्रसुवेति प्रागारभ्य प्रदक्षिणं

9


10

प्रयोगचन्द्रिका

अग्निं परिषिच्य अग्निमलङ्कृत्य आज्याभ्यक्तं इध्ममूलमध्ययोर्मध्यं मृगमुद्रया गृहीत्वा ब्राह्मणानुज्ञया प्रजापतिं स्मरन् अग्नावाधाय अप उपस्पृश्य कराभ्यां इध्ममूलं परामृश्य सव्येनाज्यस्थाली स्पृशन् उत्तरं परिधिसन्धिमारभ्य आग्नेयान्तमुपदर्व्या दक्षिणं सन्धिमारभ्यैशानान्तं प्रधानदर्व्याज्येन दीर्घधारया सर्वाणि इध्मकाष्ठानि संस्पर्शयन् स्वाहाकारवर्जमाघारहोमौ जुहुयात् । पूर्वस्य प्रजापतिः उत्तरस्य इन्द्रो देवता । अथ 'अग्नये स्वाहा' इत्युत्तरार्धपूर्वार्धे, ‘सोमाय स्वाहा' इति दक्षिणार्धपूर्वार्धे च आज्यभागौ जुहुयात्। व्रतादिषु ‘अग्नये स्वाहे 'ति पुनरेकां आज्याहुतिं मध्ये जुहुयात् । विवाहे हिरण्यायां पश्चिमजिह्वायां, जातकर्मणि कनकायां मध्यमजिह्वायां, उपनये रक्तायामुत्तरजिह्वायां, पितृकार्ये कृष्णायां दक्षिणजिह्वायां, सर्वदेवार्थं सुप्रभायां पूर्वजिह्वायां, शान्तिकर्मणि अतिरिक्तायां ईशान्यदिस्थितायां, तिलहोमे बहुरूपायां आग्नेय्यां तत्तत्प्रधानाहुतीः जुहुयात्।।

॥इति प्रयोगचन्द्रिकायां षष्ठः खण्डः ॥

अथ जयादिः

अथ जयैश्चित्तं च स्वाहेति त्रयोदशभिरभ्यातानैः ‘अग्निर्भूताना 'मिति सानुषङ्गैरष्टादशभिः राष्ट्रभृद्भिः ऋताषाडिति सानुषङ्गैः द्वादशभिः ‘प्रजापते न त्वदेतानि' इत्येतया व्यस्ताभिः व्याहृतिभिः 'यदस्य कर्मण' इत्येतया च अष्टौ पञ्चाशदाहुती: (अष्टाचत्वारिंशदाहुतीः) हुत्वा पुंसुवनादिषु परिधीनाज्येन निधानक्रमेण अभ्यज्य मध्यमं परिधिमग्नौ प्रहत्य अन्यौ परिधी हस्ताभ्यां युगपदादाय अग्नावुत्तरार्धेऽङ्गारेष्वग्रं प्रवेश्य प्रहृत्य दक्षिणवामहस्ताभ्यां प्रधानेतरदर्वीभ्यां सस्रावहोमं जुहुयात् । सीमन्तादिषु शम्या अपोह्य सस्रावहोमं जुहुयात् ।

अथ मन्त्रतन्त्रदेवताविपर्यासन्यूनातिरिक्तस्वराक्षरपदभ्रेषप्रायश्चित्तार्थं सर्वप्रायश्चित्तहोमं होष्यामीति सङ्कल्प्य 'भूर्भुवस्सुवः स्वाहा' इति


11

प्रयोगचन्द्रिका

सर्वप्रायश्चित्तहोमं हुत्वा अनाज्ञातत्रयेण 'त्वन्नो अग्ने' 'सत्वन्नो अग्ने' इत्येताभ्यां आभिर्गीभिः' 'इदं विष्णु 'रित्येताभ्यां व्यस्ताभिः समस्ताभिः व्याहृतिभिश्च हुत्वा श्रीविष्णवे स्वाहेति पूर्णाहुतिं हुत्वा पूर्ववत् परिषिञ्चेत् । अन्वम स्थाः, प्रासावीरिति भेदः । प्रणीतिपात्रं स्वस्य पुरस्तात् निधाय अन्यज्जलं निनीय तज्जलं प्रागादिप्रदक्षिणं प्रतिदिशं व्युत्सिच्य पुरस्तान्निस्राव्य तेनात्मानं प्रोक्ष्य दक्षिणतो निषादितं ब्राह्मणं संपूज्य 'अग्नये नये'त्यग्निसूक्तेन अग्निमुपस्थाप्य प्रणम्याभिवादयेत् ।। '

अथ प्रायश्चित्तम

अग्नौ जलबिन्दुनिपातने ‘पुनस्त्वादित्या' इत्यग्निं प्रज्वाल्य सर्वप्रायश्चित्तं जुहुयात्।

सर्वत्र प्रयत्नमन्तरेण अग्नौ प्रज्वलिते 'उद्दीप्यस्व जातवेदः' 'मानो हि सीज्जातवेदः' इति द्वाभ्यां समिधौ आदध्यात् । प्रणीतिपात्रं भिन्नं चेत् 'अभिन्नो घर्मो जीरदानुः यत आत्तस्तदगन्पुनः' इत्यभिमन्त्र्य 'घर्मो देवा अप्येतु' इति अन्यपात्रं आनीय तस्मिन् पात्रे जलं पूरयित्वा व्याहृतिभिरुपतिष्ठेत। यदि प्रणीताः प्रणीयमाना वा सर्वा आपः परासिच्येरन् ‘अक्षितोस्यक्षित्यै त्वा मा मे क्षेष्ठा अमुत्रामुष्मिन्लोके' इत्यभिमन्त्र्य 'आपोहिष्ठे'त्यन्याद्भिः पूरयित्वा 'आयुर्मे धारयत प्राणं मे धारयत, प्रजां मे धारयत, पशून्मे धारयत ममायुः प्राणाः प्रजाः पशवः परासिच्येरन्' इत्युपतिष्ठेत। 'ततं म आपः' इति जुहुयात् । परिस्तरणदाहे ‘अग्नये क्षामवते स्वाहा' ‘इन्द्रं वो विश्वतस्परीन्द्रं नरः' इति द्वाभ्यामन्यान् दर्भान् परिस्तीर्य ‘इन्द्राय स्वाहा' इति जुहुयात् । परिधिदाहे 'परित्वाने पुरं वयं' इति जुहुयात्। दर्वीकूर्चपवित्रेध्मद्रव्यसम्भाराणां च दाहे उपघातविनाशेषु अन्यं यथालिङ्गं सादयित्वा संस्कृत्य 'त्वन्नो अग्ने' 'सत्वन्नो अग्ने' 'त्वमग्ने अयासि' 'प्रजापते नत्वदेतानि' इति जुहुयात् । प्रोक्षितानां वस्त्रादीनां (


12

प्रयोगचन्द्रिका

छेदनादिषु ‘सोमाय स्वाहा' इति जुहुयात् । कर्ममध्येऽग्निनाशे 'अयं ते योनिः' इति समिधि भस्म समारोप्य अन्यस्मिन् अग्नौ तां समिधं 'आजुह्वानः ' ‘उद्बुध्यस्व' इति द्वाभ्यामाधाय प्रणवेन 'भूरग्नये च' इति चतुर्भिः, 'मनो ज्योतिर्जुषता'मिति जुहुयात्। अतोऽन्येष्वनाम्नातेषु पाहित्रयोदशकं जुहुयात्। सर्वत्र कर्मणामादावन्ते च भगवत्स्मरणं तन्नामसङ्कीर्तनं च कुर्यात् । महदनुग्रहं च कारयेत्। एतदेव सर्वप्रायश्चित्तमिति विज्ञायते ।।

॥ इति प्रयोगचन्द्रिकायां सप्तमः खण्डः ॥

अथ गर्भाधानम्

अथ गर्भाधानं स्त्रीणां रजोनिर्गमनादि षोडशसु रात्रीषु आदौ चतस्रो रात्रीः परिहाप्य अन्यासु द्वादशसु अनिषिद्धायां रात्रावृतुसमावेशनं करिष्य इति सङ्कल्प्य ‘विष्णुर्योनिं कल्पयतु' इत्यादि 'तं मे वायो समर्धय' इत्यन्तेन पत्नीमभिमन्त्र्य तया सह संविशेत् । (परेद्युः प्रातरभ्युदयं पुण्याहं च कुर्यात्) ।।

अथ पुंसुवनम्

पत्न्यां गर्भिण्यां द्वितीये तृतीये वा मासे पुंसुवनं, चतुर्थे षष्ठेऽष्टमे वा मासे सीमन्तेन सह वा पुंसुवनं कुर्यात् । प्रतिसरं बद्ध्वा अमुकगोत्राममुकनाम्नीं भार्यां पुंसुवनकर्मणा संस्करिष्यामि इति सङ्कल्प्य अग्निप्रतिष्ठादि पात्रसादनकाले न्यग्रोधस्य या प्राच्युदीची वा शाखा तत आहृतं फलद्वयसहितं अङ्कुरं दृषत्पुत्रद्वयं नवं वासश्च सादयित्वा आज्यभागान्ते पत्न्यान्वारब्धः 'धाता ददातु नो रयिं' इति चतुभिः, 'यस्त्वा हृदा कीरिणे 'ति चतुर्भिः हुत्वा जयाद्यग्नयुपस्थानान्ते यस्याः रजःप्रादुर्भावः न स्यात् तया कन्यया न्यग्रोधाङ्कुरं दृषत्पुत्रे न्यस्य दृषत्पुत्रेण पेषयित्वा वस्त्राञ्चलेन पवयित्वा अग्नेः पश्चात् प्राक्शिरसमूर्ध्वमुखीं पत्नीं शाययित्वा स्वयं प्राङ्मुखः स्थित्वा दक्षिणाङ्गुष्ठेन तस्याः दक्षिणे नासिकाछिद्रे तद्रसं पुरसुवनमसीति निनयेत् । सा तद्रसं निर्गिरेत्।।


प्रयोगचन्द्रिका अथ सीमन्तम्

संस्करिष्यामीति अमुकगोत्रां अमुकनाम्नीं सीमन्तोन्नयनकर्मणा सङ्कल्प्य अग्निप्रतिष्ठादिपात्रसादनकाले त्रिषु प्रदेशेषु शुक्लवर्णां शललीं पिशाचोदुम्बरस्तबकं त्रीन् दर्भपुञ्चलान् सूत्रग्रथितान् विरूढान् यवांश्च सादयित्वा आज्यभागान्ते पूर्ववत् प्रधानाहुतीः हुत्वा जयाद्यग्नयुपस्थानान्ते अग्नेः पश्चात् प्राङ्मुखीं पत्नीमुपवेश्य प्रत्यङ्मुखस्तिष्ठन् शलल्यादीन् सह गृहीत्वा तैः पत्न्या शिरोमध्यरेखां 'भूर्भुवस्सुवः' 'राकामहं' 'यास्ते राके' इति द्वाभ्यामुल्लिख्य पश्चान्निरस्याप उपस्पृश्य 'गायत 'मिति वीणागाथिनौ सम्प्रेषयेत् । तौ च 'सोम एव नो राजा' इति गायेताम् । अत्र असावित्यस्य स्थाने यस्या नद्यास्तीरे वसन्ति तन्नाम सम्बुद्ध्या निविशेताम्। अथ सूत्रग्रथितान् यवान् पत्न्याश्शिरस्याबध्य आनक्षत्रोदयात् मौनी स्यात्। नक्षत्रेषूदितेषु प्राचीमुदीचीं वा दिशं गत्वा वत्समभिमृश्य व्याहृतीर्जपित्वा मौनं विसृजेत्।।

अथ जातकर्म

जाते पुत्रे दिवा नक्तं वा पिता सचेलः स्नात्वा अमुकगोत्रं अमुकनक्षत्रे जातं कुमारं जातकर्मकर्मणा संस्करिष्यामीति सङ्कल्प्य 'दिवस्परि' इत्यनुवाकान्ते कुमारमभिमृश्य 'अस्मिन्नह 'मित्येतेन तमङ्के निधाय 'अङ्गादङ्गात्' इति द्वाभ्यामभिमन्त्र्य ताभ्यामेव तस्य मूर्धन्यवघ्रायते ताभ्यां एव तस्य दक्षिणे कर्णे जपेत् । अत्रासावित्यस्य स्थाने अभिमन्त्रावघ्राणजपेषु कुमारः यस्मिन्नक्षत्रे जातः तन्नक्षत्रनाम रहस्यं निर्दिशेत्। आश्वयुजआपभरण-कृत्तिक-रौहिण-मार्गशीर्ष-आर्द्रक-पुनर्वसो-पुष्य- आश्रेष-माघपूर्वफल्गुनी- उत्तरफल्गुनी-हस्त-चैत्र- स्वाती - विशाख- अनुराध-ज्येष्ठ-मूलकपूर्वाषाढ-उत्तराषाढ-श्रावण-श्रविष्ठ-शातभिषज-पूर्वप्रोष्ठपाद-उत्तरप्रोष्ठपादरैवतेति । मधु घृतं च संसृज्य तस्मिन् दर्भेण शिखाबन्धवत् सरन्ध्रेण

13


14

प्रयोगचन्द्रिका

ग्रन्थिना बद्धं हिरण्यमवधाय तेनादाय 'मेधां ते देवस्सविता' इत्येतैः कुमारं प्राशयित्वा 'क्षेत्रियै त्वा निरृत्यै त्वा' इति पञ्चभिः स्नापयित्वा दधि घृतं च कांस्यपात्रे संसृज्य तेनैव पात्रेण 'भूःस्वाहा, भुवः स्वाहा, सुवः स्वाहा, ओ७ स्वाहा' इति प्राशयित्वा शेषमद्भिः संसृज्य अन्येन गोष्ठे निनीय स्वाङ्कस्थं कुमारं 'मा ते कुमारं' इत्येतया मातुरङ्के निधाय 'अयं कुमार' इत्येतया दक्षिणं स्तनं पाययित्वा 'यद्भूमेः हृदयं' इत्येताभ्यां पृथिवीमभिमृशेत् । तस्यामभिमृष्टायां पृथिव्यां माता कुमारं संवेशयेत्। संविष्टं कुमारं 'नामयति न रुदती'त्यनेन अभिमृश्य 'आप सुप्तेषु जाग्रत' इत्यनेन कुमारस्य शिरः प्रदेशे उदकुम्भं निधाय अग्निं प्रतिष्ठाप्य परिस्तीर्य दर्वीवदञ्जलिं संस्कृत्य परिषिच्य फलीकरणमिश्रान् सर्षपान् 'अयं कलिं' इत्यादिभिः अष्टाभिः प्रतिमन्त्रं स्वाहात्रयसहितं प्रतिस्वाहाकारं अञ्जलिना चतुर्विंशतिवारं हुत्वा परिषिच्याग्निं उपस्थाय तमग्निं सुरक्षितं कृत्वा सूतिकागृहस्य प्रवेशे प्रवेशेऽस्मिन् अग्नौ फलीकरणमिश्रान् सर्षपानञ्जलिना प्रक्षिपतेति सूतिकगृहपालकान् जनान् प्रेषयेत्, कालातिक्रमे नेदं सम्प्रेषणं नाग्निसंरक्षणं च ।।

॥ इति प्रयोगचन्द्रिकायां अष्टमः खण्डः ॥

नामकरणम्

एकादशेऽहनि नामकरणं द्वादशे षोडशेऽष्टादशे विंशे त्रिंशे द्वात्रिंशे पिता माता च अमुकगोत्रस्य अमुकनक्षत्रजातस्य कुमारस्य नाम धास्यावह इति सङ्कल्प्य शर्मान्तं नाम ब्रूयातां, विष्णुशर्मेत्यादि, ततोऽभ्युदयं पुण्याहं च कुर्यात्। अस्मिन् पुण्याहे विशेषः अमुकशर्मण आयुष्मते स्वस्ति भवन्तो ब्रुवन्तु, अमुकशर्मण आयुष्मते स्वस्तीति ।

अन्नप्राशनम्

षष्ठे सावने मासि अन्नप्राशनमष्टमे दशमे द्वादशे वा अमुकगोत्रं अमुकशर्माणं कुमारं अन्नप्राशनेन कर्मणा संस्करिष्यामीति सङ्कल्प्य


प्रयोगचन्द्रिका

दधि मधु घृतमोदनं च संसृज्य 'भूरपां त्वौषधीनां रसं प्राशयामी ति चतुर्भिः कुमारं प्राशयेत् । सर्वत्रादश्शब्देषु तत्तद्विभक्तिकं शर्म ब्रूयात् । सर्वत्र मन्त्रान्ते क्रियाः कुर्यात् ।

चौलम्

जन्मादिमाससङ्ख्यया तृतीये वर्षे चौलं पञ्चमे वा गर्भाद्वा तृतीये पञ्चमे वा स्नातं शुद्धवस्त्रधरं धृतोर्ध्वपुण्ड्रं प्रक्षालितपाणिपादं आचान्तं कुमारं दक्षिणत उपवेश्य अमुकगोत्रं अमुकशर्माणं कुमारं चौलकर्मणा संस्करिष्यामीति सङ्कल्प्य क्षारलवणवर्जं कुमारं भोजयित्वा अग्निप्रतिष्ठादिपात्रप्रयोगान्ते शीतोष्णजले यवान् द्वादशदर्भान् आनडुहं शकृत्पिण्डं क्षुरं शलल्यादींश्च सादयित्वा आज्यभागान्ते कुमारेणान्वारब्धः ‘धाता ददातु नो रयिम्' इत्यादिभिरष्टाभिः हुत्वा जयाद्यग्नयुपस्थानान्ते अग्नेः पश्चात् प्राङ्मुखं कुमारमुपवेश्य शलल्यादिना तस्य शिखार्थान् वप्तव्यांश्च केशान् पृथक् पृथक् विभज्य पश्चान्निरस्य अप उपस्पृश्य 'उष्णेन वायवुदकेन' इत्यनेन उष्णं जलं शीतजले निनीय 'आप उन्दन्तु' इत्येतया तेन जलेन कुमारस्य शिरः प्रागादिप्रदक्षिणं सेचयित्वा त्रीन् दर्भान् पुरस्तात् केशेषु अन्तर्धाय 'येनावपत्' इत्येतया क्षुरेण वपन्तमाचार्यं यः कश्चित् ब्रह्मचारी कुमारस्य माता वा दक्षिणत उपविश्य 'यत्क्षुरेण मर्चयता' इत्येतयानुमन्त्रयेत् । अथाचार्यः सदर्भान् केशान् तद्धस्ते प्रदाय 'येन पूषा' इत्येतया पूर्ववत् दक्षिणतः छित्वा प्रदाय 'येन भूयः' इति पश्चात् पूर्ववत् छित्वा प्रदाय 'येन पूषा' इति पूर्ववत् उत्तरतः छित्वा प्रदाय अप उपस्पृशेत् । ब्रह्मचारी माता वा तान् सर्वान् केशान् आनडुहे शकृत्पिण्डे यवान्विते निधाय ‘उप्त्वाय केशान्’ इत्येतया उदुम्बरमूले दर्भस्तम्बे वा निदध्यात्। ततः क्षुरं प्रक्षाल्य निदद्ध्यात्। तेन त्रिदिनं क्षुरकर्म न कुर्यात् । उष्णोदकेन संस्नाप्य दक्षिणत आसीनाय ब्राह्मणाय गां दद्यात् । पितुरन्यः चौलकर्ता चेत् तस्मै दद्यात् ।

15


प्रयोगचन्द्रिका स्त्रीणां जातकर्मादि

स्त्रीणां जातकर्मादि चौलान्तान् (चूडान्तान्) अङ्कुराद्यङ्गसहितान् होमवर्जितान् संस्कारान् अमन्त्रकं कुर्यात्।

सप्तमाद्ययुग्मे मासि अन्नप्राशनं, मातरि रजस्वलायां समनन्तरगर्भवत्यां वा पञ्चमाब्दात् पूर्वं पुत्रस्य पञ्चमाब्दात् अधः चौलं न कुर्यात् । व्यवहितगर्भवत्यां तु अदोषः। समनन्तरगर्भवत्यामपि पञ्चमाब्दे कुर्यात् । जन्ममासे जन्मवारे जन्मनक्षत्रे वा शुभकर्म न कुर्यात्। जन्ममासे ज्येष्ठमासे वा सीमन्तस्य पुत्रस्य पुत्र्या वा शुभकर्म न कुर्यात् । द्वितीयादिविवाहे वयोऽधिककन्यादाने वा न दोषः। एकस्मिन् गृहे त्रिषु मासेषु शुभद्वयं न कुर्यात्। आचार्यभेदे द्वारभेदे वा कुर्यात्। गृहान्तरेऽपि पुत्रविवाहानन्तरं पुत्रीविवाहं न कुर्यात् । पुत्री विवाहशेषहोमानन्तरं पुत्र्यन्तरविवाहं वा कुर्यात् । एकमातृप्रसूतानां एकस्मिन् वर्षे तुल्योत्सवं न कुर्यात् । तथा विवाहादूर्ध्वं चौलोपनयने उपनयादूर्ध्वं चौलं च न कुर्यात्। वर्षभेदे त्रिमासादूर्ध्वं कुर्यात् । यमलयोः भिन्नमातृकयोः न तुल्योत्सवनिषेधः । देवोत्सवमध्ये मनुष्योत्सवं न कुर्यात्। चौलोपनयनविवाहेभ्य ऊर्ध्वं वर्षं वर्षार्धं वा क्षौरं न कुर्यात् । तत्रोपाकर्म चेत् ब्रह्मचारी कुर्यात्। तच्छेषं केशान् धारयेत् । जातकर्मादि चौलान्तान् पितैव कुर्यात् । ऊर्ध्वं श्रुतवृत्तादिसम्पन्नः पिताऽन्यो वा कुर्यात् । पितुरसन्निधाने सर्वमन्यः कुर्यात्। प्रवासादागतः पिता 'अङ्गादङ्गा 'दिति द्वाभ्यां पुत्रमभिमन्त्र्य ताभ्यामेव मूर्धन्यवघ्राय ‘अग्निरायुष्मान्’ इति दक्षिणे कर्णे पञ्च मन्त्रान् जपेत्। ‘सर्वस्मा- अ दात्मन' इति अनूढां पुत्रीमभिमन्त्रयेत । एवं प्रतिपुत्रं ज्येष्ठक्रमेण कुर्यात् ।। ॐ इ क्रि द ह द ( तं = क्ष

॥ इति प्रयोगचन्द्रिकायां नवमः खण्डः ॥

अथोपनयनम्

पञ्चमषष्ठसप्तमवर्षेषु वसन्तेषु कुर्यात् । चौलवत् कुमारं दक्षिणत उपवेश्य अमुकगोत्रं अमुकशर्माणं कुमारं उपनेष्ये इति सङ्कल्प्य

ब्रह दे

16


प्रयोगचन्द्रिका

17 'यज्ञोपवीतं परमं' इति मन्त्रं सर्षिच्छन्दोदैवतं उच्चरन् धारयित्वा मन्त्रं वाचयित्वा आचमय्य परिषेचनापोशनप्राणाहुतिसहितं क्षारलवणवर्ज कुमारं भोजयित्वा चौलवत् दिग्वपनं कृत्वा क्षौरं कारयित्वा स्नातं कुमारं दक्षिणत उपवेश्य अग्निप्रतिष्ठादिपात्रसादनान्ते अश्मानं सद्यः कृत्तं वासो मौञ्जीमजिनं दर्भान् उदकं कूर्चं दण्डं च सादयित्वा आज्यभागान्ते कुमारस्य हस्ते पालाशीं समिधं प्रदाय 'आयुर्दादेवे' ति मन्त्रमुच्चरन् आधेहीत्युक्त्वा कुमारेण समिधमाधाप्य ‘आतिष्ठेम'मिति मन्त्रमुच्चरन् अग्नेरुत्तरतोऽश्मानं ‘दक्षिणेन पदा तिष्ठ' इति ब्रूयात् । कुमारः दक्षिणेन पदा अश्मानमास्थाय तत्रैवाधस्तात् तिष्ठेत्। आचार्यो 'रेवतीस्त्वा' इति द्वाभ्यां वस्त्रमभिमन्त्र्य ‘परीदं वास' इति तिसृभिः परिधाप्य 'या अकृन्तन्' इत्येतया कुमारमभिमन्त्रयेत्। ‘इयं दुरुक्तात्’ ‘मित्रस्य चक्षुः’ ‘आगन्त्रा', 'समुद्रादुर्मिः' ‘उदायुषे'त्येतान् मन्त्रान् स्वयमुच्चरन् तत्तत्क्रियां कृत्वा पश्चात् कुमारं वाचयेत्। ‘इयं दुरुक्तात्’ ‘ऋतस्ये 'त्येताभ्यां त्रिवृतां मौञ्जीं कटिदेशे त्रिः प्रदक्षिणं परिधाय नाभिदेशे ब्रह्मग्रन्थिं कृत्वा 'मित्रस्य चक्षुः' इत्येतया अजिनमुत्तरलोम धारयित्वा अग्नेरुत्तरतो दर्भान् संस्तीर्य तेषु ‘आगन्त्रा’ इत्येतया कुमारं प्रत्यङ्मुखमवस्थाप्य प्राङ्मुखः तिष्ठन् अन्यावर्जितं स्वोदकाञ्जलिं तस्य अञ्जलावानीय तेनोदकेन 'समुद्रादूर्मिः' इत्येतया कुमारं त्रिः प्रोक्ष्य ‘अग्निष्टे हस्तमग्रभीत्' इत्यादिभिः दशभिः तस्य साङ्गुष्ठमुत्तानं दक्षिणं हस्तं गृहीत्वा 'अग्नये त्वा परिददामि' इत्येकादशभिः प्रतिमन्त्रं अग्नयादिदेवताभ्यो रक्षणार्थं किञ्चित् हस्तं प्रसार्य दत्वा 'देवस्य त्वा' इति हस्ताभ्यां आलिङ्ग्य आत्मनः समीपं नीत्वा यथास्थानमुपवेश्य 'सुप्रजाः प्रजया' इति दक्षिणे कर्णे जपित्वा 'ब्रह्मचर्यमागा मिति तं वाचयित्वा को नामासि इति पृच्छेत् । असौ नामास्मीति प्रति ब्रूयात्। कस्य ब्रह्मचार्यस्यसाविति पृष्टे प्राणस्य ब्रह्मचारी अस्मीति प्रत्युक्ते असौ एष ते देव सूर्य इति जपित्वा 'अध्वनां अध्वपत' इति तं वाचयित्वा 'योगे योग'


18

प्रयोगचन्द्रिका

इत्यादिषु एकादशषु मन्त्रेषु द्वितीयचतुर्थी स्वयमुक्त्वा स्वाहेति कुमारं वाचयन् हावयेत्। अन्यान् नव मन्त्रान् कुमारमेव वाचयन् हावयित्वा जयादिसुस्रावान्तं कृत्वा 'भुवः स्वाहा' इति हुत्वा प्रायश्चित्तपरिषेचनप्रणीतावोक्षणानि कृत्वा सदस्यान् प्रणम्य दक्षिणां दत्वा अनुज्ञाप्य अग्ने पश्चात् कुमारनिहिते कूर्चे 'राष्ट्रभृदसीति' प्राङ्मुखः उपविशेत् । ततः कुमार आचार्यं प्रणम्य अभिवाद्य तस्य पुरस्तात् प्रत्यङ्मुखः आसीनो दक्षिणेन पाणिना दक्षिणं पादं सव्येन सव्यमुपसङ्गृह्य सावित्री भो अनुब्रूहि' इति प्रार्थयेत्। अथ आचार्यः पादादौ प्रणवादि व्याहृतित्रयं, अर्धर्चादौ प्रथमद्वितीये व्याहती अनवानादौ तृतीयां व्याहृतिं च संयोज्य गायत्रीं तस्य दक्षिणे कर्णे जपित्वा तथैव तं वाचयित्वा 'अवृधमसौ सौम्ये'ति दक्षिणहस्तेन उत्तरमोष्ठम् उपस्पर्शयित्वा आचामयेत्। नात्र अदश्शब्दे शर्मनिर्देशः। 'ब्रह्मण आणीस्थ' इति हस्ताभ्यां युगपत् कर्णौ उपस्पर्शयित्वा ‘सुश्रवः सुश्रवसं' इति पालाशं बैल्वं वा दण्डं धारयित्वा ‘स्मृतं च मे' इत्यादि 'सर्वव्रतो भूयासं' इत्यन्तं वाचयेत् । कुमारो वरं ते ददामि इति गुरवे गां दद्यात्। अथाचार्यो दक्षिणनासिकया वायुं सप्तदशकृत्वः आरोप्य 'देवस्ये 'त्युक्त्वा 'राजा त्वा वरुणो नयतु देवि दक्षिणे रुद्राय गां’ इत्यादि ‘आङ्गीरसः प्रतिगृह्णातु' इत्यन्तं उक्त्वा प्रतिगृह्य 'उदायुषे 'ति कुमारमुत्थाप्य 'तच्चक्षुरि 'त्यादिभिः आदित्योपस्थानं कारयित्वा दक्षिणतोनिषादितं ब्राह्मणं सम्पूज्य आसमावर्तनान्मत्तोऽयं न विप्रयुज्येतेति यं कुमारं कामयते तस्य दक्षिणं हस्तं 'यस्मिन् भूतं च' इत्येतया दक्षिणहस्तेन गृह्णीयात्। ततोऽग्निमुपतिष्ठेत् । ततः कुमारः त्रिः प्राणानायम्य समिध आधास्यामीति सङ्कल्प्य उल्लिख्यावोक्ष्य अग्निं प्रतिष्ठाप्य प्रज्वाल्य ‘परित्वाग्ने' इति परिसमूह्य परिषिच्य‘अग्नये समिधमाहार्षं' इत्याद्यैः द्वादशभिः मन्त्रैः द्वादश समिध आधाय तूष्णीं परिसमूह्य परिषिच्य 'यत्ते अग्ने' इति त्रिभिः ‘मयि मेधां' इति त्रिभिश्च अग्निमुपतिष्ठेत । एतमग्निं त्र्यहं धारयेत्। अस्मिन् व


प्रयोगचन्द्रिका

अग्नौ सायं प्रातः समिधः आदध्यात् । त्र्यहादूर्ध्वमासमावर्तनात् लौकिकाग्नौ समिदाधानं सायमेवेत्येके। अथ आचार्यः कुमारं ब्रह्मचार्यसीत्यादि षडर्थान् श्रावयेत्। प्रतिसंशासनं बाढमिति ब्रूयात् । आचार्यः तस्मै अरिक्तं पात्रं प्रयच्छन् मातरमेव भिक्षस्व भगिनीं वेति ब्रूयात् । स च 'भवति भिक्षां देहि' इति मातरमेवाग्रे भिक्षेत भगिनीं च। तत्समाहृत्य उपनिधाय भैक्षमिदमाहृतमिति आचार्याय ब्रूयात् । तत्सुभैक्षमित्याचार्यः प्रतिगृह्णीयात्। कुमारः त्र्यहं क्षारलवणवर्जं भुञ्जीत। मन्त्रवद्धृतमेव वस्त्रं धारयेत्। चतुर्थेऽहनि तद्वस्त्रं विस्रस्य अन्यद्वस्त्रं परिधाय गुरो वस्त्रं ते दादामीति पूर्वधृतं वस्त्रं आचार्याय दद्यात् । अथ आचार्य: वायुं पूर्ववत् आरोप्य 'यस्य ते प्रथमवास्या ँहराम' इत्येतया तत् प्रतिगृह्णीयात् । मातरि गर्भिण्यां रजस्वलायां वा उपनयनं न कुर्यात्।

अथ पुनस्संस्कारनिमित्तानि

तीर्थयात्रां विना गौडवङ्गकलिङ्गसौवीरसौराष्ट्रमागधावन्तिदक्षिणापथादिदेशगमने सिन्धुतरणे विण्मूत्रप्राशने मद्यप्राशने सर्वेषां पुनरुपनयनं ब्रह्मचारिणस्तु प्रेतनिर्हरणे पितृमातृपितामहाचार्योपाध्यायमातुलपितृव्यज्येष्ठेभ्यः अन्येषां प्रेतकार्ये पितृमातृज्येष्ठभ्रात्राचार्यव्यतिरिक्तोच्छिष्टान्नप्रेतान्नाशौचान्नगणान्नगणिकान्नशूद्रान्नसूतकान्नभोजने श्राद्धभोजने अनिर्दशाहक्षीरपाने मधुमांसभक्षणे मातरि रजस्वलायां उपनयने च पुनरुपनयनं कार्यम्। उपवीतपरित्यागे सप्तकृच्छ्राणि कृत्वा पुनरुपनयनं कुर्यात् । मेखलाजिनमौञ्जीभिक्षाचरणत्रिरात्रव्रतानि पुनरुपनयने वर्जयेत् ।

॥ इति प्रयोगचन्द्रिकायां दशमः खण्डः ॥

अथोपवीतविधिः

स्वाध्यायदिवसे शुचि कार्पासनिर्मितं सूत्रं प्रणवेनाभिमन्त्र्य 'आपो वा इद ँ सर्वं' इति अद्भिरभिषिच्य सप्तप्रणवपूर्वकं व्याहृतित्रयेण अभिमन्त्र्य

19


प्रयोगचन्द्रिका

चतुरङ्गुलमानेन षण्णवतिसंख्यया सूत्रं अच्छिन्नं त्रिगुणीकृत्य प्रणवव्याहृतिभिः प्रोक्ष्य कूर्चोपरि निधाय 'आपोहिष्ठा मयोभुव' इति तिसृभिः 'हिरण्यवर्णाः शुचयः पावकाः' इति च तिसृभिः 'पवमानस्सुवर्जनः' इत्यनुवाकेन च दर्भैः प्रोक्ष्य प्रत्यङ्मुखो गृहीतमध्यः, गृहीताग्रौ प्राङ्मुखौ दक्षिणहस्तोवं पाणिभ्यां प्रणवव्याहृतिभिः अनुवर्त्य सावित्र्या त्रिगुणीकृत्य प्राणानां ग्रन्थिरसीति ग्रन्थिं कृत्वा वामहस्तोर्ध्वं पाणिभ्यां अनुवर्त्य दर्भैः घृष्ट्वा दर्भास्तृते शुचौ देशे प्रसार्य तदुपरि द्वौ दर्भों प्रास्य त्रिः करध्वनिं कृत्वा भ्रमत्सूत्रं नावेक्षेताम्। अनन्तरं तत्सूत्रमादाय अश्वत्थादियाज्ञियवृक्षे पितृभ्यो नम इति बद्ध्वा सूत्रकुटिलं प्रणवव्याहृतिभिः ऋजूकृत्य त्रिवलयं कृत्वा अग्राभ्यां मध्यमावेष्ट्य पुनः सूत्रत्रयं परिवेष्ट्य प्राणानां ग्रन्थिरसीति ब्रह्मग्रन्थिं कृत्वा शुचौ देशे गोमयोपलिप्ते व्रीहीन् निधाय तदुपरि जलपूर्ण सकू सयाज्ञियशाखं कुम्भं निधाय तस्मिन् प्रणवव्याहृतिभिः यज्ञोपवीतं निधाय गन्धादिभिरभ्यर्च्य यज्ञोपवीतप्रतिष्ठां करिष्य इति सङ्कल्प्य यज्ञोपवीतं स्पृशन् प्रणवव्याहृतिभिः व्यस्ताभिः समस्ताभिः व्याहृतिभिश्च प्रतिमन्त्रैश्च प्रतिष्ठाप्य 'भूरग्निं च' इत्यनुवाकेनाभिमन्त्र्य नवतन्तुदेवताः पृथिवीमपोऽग्निं वायुमाकाशं प्राणं आत्मानं अन्तरात्मानं परमात्मानं च ग्रन्थित्रयदेवताः ब्रह्मविष्णुरुद्राः यज्ञोपवीताधिष्ठानदेवतां परमात्मानं च आवाह्य आसनादिभिरभ्यर्च्य ‘आसत्येन’ ‘उद्वयं तमसः' 'चित्रं देवानां' 'तच्चक्षुः' इति चतुर्भिः सूर्याय प्रदर्श्य पूर्ववत् निधाय यज्ञोपवीतं स्पृशन् अष्टोत्तरशतं गायत्री जपित्वा 'त्र्यम्बकं यजामह' इति सकृज्जपित्वा उत्तानेन दक्षिणहस्तेन अवाचीनेन वामहस्तेन यज्ञोपवीतं गृहीत्वा सर्षिच्छन्दोदैवतं 'यज्ञोपवीतं' इति मन्त्रेण धारयेत् । प्रत्युपवीतं मन्त्रोच्चारणाचमने कुर्यात् । विच्छिन्नैकतन्तुं अविच्छिन्नैकतन्तुं वा त्रिभिः ब्राह्मणैः वा अनिर्मितं अनुवर्तने मनुष्यमार्जारादिभिः अधोगतं पूयशोणितविण्मूत्रश्लेष्मोच्छिष्टं दूषितं 20

अशुचिस्पृष्टं विण्मूत्रोत्सर्जने चण्डालैः ग्रामचण्डालैश्च सम्भाषणे निवीतं


21

प्रयोगचन्द्रिका

कृत्वा दक्षिणे कर्णे च अनिक्षिप्तं चोपवीतं परित्यजेत् । भुजकूर्परमणिबन्धेषु उपवीते गते क्रमेण त्रीन् षट् द्वादश प्राणायामान् कुर्यात् । क्रोधात् मोहाद्वा यज्ञोपवीतच्छेदने नद्यां स्नात्वा अष्टासहस्रगायत्रीं जपेत् । उपवीतनाशे यावदुपवीतं न लभ्यते तावत् कार्पासतन्तुगोवालकुशेषु अन्यतमेन कृतं धारयेत्। एकरात्रमपि उपवीतेन विना शूद्रो भवति ।

अथोपाकर्म

श्रावण्यां पौर्णमास्यां प्रातः काले, तैष्यां पौर्णमास्यामध्यायोत्सर्जनाकरणप्रायश्चित्तार्थं अष्टोत्तरसहस्रं कामोऽकार्षीन्मन्युरकार्षीदिति मन्त्रजपं करिष्ये इति सङ्कल्प्य तं मन्त्रं जपेयुः । अथ ब्रह्मचारिणो वापयेयुः । अथ अपराह्ने श्रावण्यां पौर्णमास्यां अध्यायोपाकर्म करिष्य इति सङ्कल्प्य कटिसूत्र, कौपीन,नवस्त्रोपवीतमौञ्ज्यजिनदण्डान् नवान् तत्तन्मन्त्रेण यथार्हं धृत्वा पुरातनान् परित्यज्य स्नात्वा आचम्य निवीतं कृत्वा 'प्रजापति, सोममग्निं, विश्वान्देवान्, साहितीर्याज्ञिकीः, वारुणीः, ब्रह्माणं स्वयम्भुवं, सदसस्पतिं च नव एतान् काण्डर्षीन् ऋषितीर्थेन तिलाक्षतोदकैः त्रिस्त्रिः तर्पयित्वा आचम्य शुष्कवस्त्रं धारयेयुः । अथ आचार्योऽग्निप्रतिष्ठाद्यग्निमुखान्ते शिष्यैरन्वारब्धः ‘प्रजापतये काण्डर्षये स्वाहे'त्यादिभिः नवभिः हुत्वा 'इषे त्वा' इत्यादीन् चतुरोऽनुवाकांश्च अध्याप्य जयाद्युपस्थानान्तं कुर्यात्।

परेद्युः महानद्यां तत्सम्बन्धिनि वा जले स्नात्वा मिथ्याधीतप्रायश्चित्तार्थं सावित्र्या समित्सहस्रमाधास्यामीति सङ्कल्प्य अग्निं प्रतिष्ठाप्य परिस्तीर्य परिषिच्य प्रणवव्याहृतिपूर्वया सावित्र्या आज्याभ्यक्तं समित्सहस्रं एकैकश आधाय परिषिच्य ‘अग्ने नय' इत्यग्निमुपतिष्ठेत् । अथवा सावित्रीं सहस्रकृत्वो जपिष्यामीति सङ्कल्प्य प्रणवादीनां ऋष्यादिपूर्वकं प्राणायामत्रयादि कृत्वा सप्तव्याहतिपूर्विकां गायत्रीं शिरसा सह दशवारं जपित्वा आयात्वित्याद्यावाहनादिपूर्वकं सहस्रं जपित्वा त्रिः प्राणानायम्य गायत्रीमभिवाद्य 'उत्तमे शिखरे देवी 'त्युद्वासयेत् ।।

॥ इति प्रयोगचन्द्रिकायां एकादशः खण्डः ॥


22

प्रयोगचन्द्रिका अथ व्रतानि

प्राजापत्यसौम्याग्नेयवैश्वदेवाख्यानि चत्वारि व्रतानि चत्वारि काण्डानि चत्वार्युत्सर्जनानि। तत्तद्व्रतानि चरित्वा तत्तत्काण्डानधीत्य तत्तत्काण्डान्ते तत्तदुत्सर्जनानि कुर्यात्। काण्डानां सङ्कीर्णत्वेन तथाध्ययनाभावेऽपि यदा कदाचिदुत्तरायणे विवाहात्पूर्वं व्रतानि उत्सर्जनानि च कुर्यात् ।

प्राजापत्यव्रतम्

ब्रह्मचर्यव्रतलोपप्रायश्चित्तं षडब्दकृच्छ्रादिकं चरित्वा कृत्तकेशं स्नातं दक्षिणत उपवेश्य आचार्यः अमुकगोत्रममुकशर्माणं माणवकं प्राजापत्यव्रतेन कर्मणा संस्करिष्यामीति सङ्कल्प्य प्राजापत्यव्रतं चरिष्यामीति वाचयित्वा वस्त्रयज्ञोपवीतादि पूर्ववत् धारयित्वा पुरातनानि त्याजयित्वा स्नातं शिष्यं सोमाग्निविश्वेदेववर्जं काण्डर्षितर्पणं पूर्ववत् कारयित्वा अग्निप्रतिष्ठाद्यग्निमुखान्ते शिष्येणान्वारब्धः ‘प्रजापतये काण्डर्षये स्वाहा', 'प्रजापते न त्वदेतानी' त्यादि षड्भिः प्रतिमन्त्रं हुत्वा 'सांहितीभ्यो देवताभ्यः' इत्यादि पूर्ववत् हुत्वा 'अग्ने व्रतपते काण्डर्षिभ्यः' इत्यादिभिः चतुर्भिः उपस्थानं कारयित्वा जयाद्यग्नयुपस्थानान्तं कुर्यात्। एवमेवोत्सर्जनं प्राजापत्यव्रतोत्सर्जनेन कर्मणा संस्करिष्यामि । प्राजापत्यव्रतोत्सर्जनं चरिष्यामि प्राजापत्यव्रतमचारिषं इति भेदः 1

सौम्यव्रतम्

अपराह्णे सौम्यव्रतेनेत्यादि सङ्कल्पं वस्त्रयज्ञोपवीतादिधारणं प्रजापत्यग्निविश्वदेववर्जं काण्डर्षितर्पणं अग्निप्रतिष्ठेत्यादिसमानं, पात्रसादनान्ते चतस्रऔदुम्बरीः समिधः उदकुम्भं नववस्त्रं च सादयित्वा अग्निमुखान्ते शिष्येणान्वारब्धः 'सोमाय काण्डर्षये स्वाहा' 'सोमो धेनु 'मित्यादिषड्भिश्च साहितीभ्य इत्यादिभिश्च जुहुयात् ।

ततः शिष्योऽग्नेः पुरस्तात् धान्योपरि स्थापितं सोदकं सकूर्चं वस्त्रवेष्टितं कुम्भमुपस्पृश्य ‘नमो वाच' इत्यनुवाकं जपित्वा पृथिवी


प्रयोगचन्द्रिका

समिदित्यादिभिः चतुर्भिराज्याभ्यक्ता औदुम्बरीः समिधः अग्नावाधाय अग्ने व्रतपत इत्युपतिष्ठेत । अथाचार्यो 'युञ्जते मन' इत्यादीनां 'देवा वै सत्रमासत' इत्यादीनां चानुवाकानां प्रथमपदानि 'युञ्जते सविते' ति वा पदद्वयं शिष्यं वाचयित्वा जयाद्युपस्थानान्तं कुर्यात् । ततः शिष्य उदकुम्भमुपस्पृश्य 'शन्नो वातः पवता 'मित्यनुवाकं जपित्वा वाचं यच्छेत् । अथ आचार्य: शिष्यस्य मुखं शिरो नववस्त्रेण प्रदक्षिणं वेष्टयित्वा अस्तमिते ग्रामं प्रापयेत्। तां रात्रिं शिष्यो वाग्यतः तिष्ठेत् आसीत वा । श्वोभूते ग्रामाद्बहिः गत्वा शिरोवेष्टनवस्त्रमपनीय आचार्याय दत्वा अग्निमुदकुम्भमादित्यमाकाशं गिरिं वत्सं सुवर्णं च यथासम्भवमाचार्यदर्शितं दृष्ट्वा 'वयस्सुपर्णा' इति आदित्यमुपतिष्ठेत । एवमेवोत्सर्जनं, 'युञ्जत' इत्यादिवाचनं शिरोवेष्टनाद्यादित्योपस्थानान्तं च वर्जयेत् । द्यौस्समित् इत्यादिभिः समिदाधानम् आदित्य व्रतपते इत्यादिभिरुपस्थानमाचार्याय वरदानं च कुर्यात्।।

आग्नेयव्रतम्

आग्नेयव्रते प्रजापतिसोमविश्वदेववर्जं तर्पणं ‘अग्नये काण्डर्षये स्वाहा' 'अग्ने नयेति' षड्भिश्च साहितीभ्य इत्यादिभिश्च हुत्वा आग्रेयव्रतं चरिष्यामीति भेदः ।

वैश्वदेवव्रतम्

एवमेव वैश्वदेवव्रतं प्रजापतिसोमाग्निवर्जं तर्पणं 'विश्वेभ्यो देवेभ्यः स्वाहा' 'आनो विश्वे अस्त्रागमन्तु देवाः' इति षड्भिः होमः वैश्वदेवव्रतं चरिष्यामि इति भेदः । उत्सर्जने तु व्रतमचारिषमिति ।।

॥ इति प्रयोगचन्द्रिकायां द्वादशः खण्डः ॥

समावर्तनम्

स्नातकर्म करिष्यमाणः सूर्योदयात्पूर्वं व्रजं प्रविश्य अन्तर्लोम्ना चर्मणा व्रजद्वारं प्रच्छाद्य आसायं तत्रैव वसेत् । अस्मिन् अहनि बहिरातपे

23


24

प्रयोगचन्द्रिका

न निर्गच्छेत् । मध्यन्दिने स्नातकर्म करिष्ये इति सङ्कल्प्य अग्निप्रतिष्ठादिपात्रसादनान्ते पालाशीं समिधं कटं क्षुरं शीतमुष्णं च जलं यवान् शकृत्

दर्भान् औदुम्बरं दन्तकाष्ठं स्नानीयं नवं वस्त्रद्वयं चन्दनं सोपधानं सूत्रप्रोतं सौवर्ण मणि बादरं मणिं कुण्डलद्वयं स्रजं आञ्जनमादर्शनमुपानहो छत्रं वैणवं दण्डं च सादयित्वा आज्यभागान्ते पालाशीं समिधं आज्याभ्यक्तां ‘इम स्तोमं' इत्येतया अग्नावाधाय अग्नेः पश्चात् कट एरकायां वा उपविश्य ‘त्र्यायुषं' इत्येतया क्षुरमभिमन्त्र्य 'शिवो नामासि' इति कस्मैचित् मन्त्रविदे प्रदाय तेन चौलवत् दिग्वपने कृते नापितेन सर्वाङ्गवपनं कारयित्वा स्नात्वा व्रजस्य पश्चिमार्ध उपविश्य मौञ्जीं विसृज्य कस्मैचित् ब्रह्मचारिणे प्रयच्छेत्। स तां 'इदमहममुष्ये 'ति औदुम्बरमूले दर्भस्तम्बे वा छादयेत् । अथोष्णा अपः शीतासु आनीय ताभिः 'आपो हिष्ठा मयोभुव' इति तिसृभिः ‘हिरण्यवर्णाः शुचयः पावकाः' इति तिसृभिः स्नात्वा ‘अन्नाद्याय व्यूहध्वं' इत्यौदुम्बरेण काष्ठेन प्रादक्षिण्येन दन्तधावनं कृत्वा धात्रीपिष्टादिना स्नानीयेन देहं शिरश्चानुलिप्य स्नात्वा 'सोमस्य तनूरसि' इत्यहतं वासः परिधाय द्विराचम्य उफ्वीतद्वयं धृत्वा 'नमो ग्रहाय च' इत्येतैः कस्तूरिकादिभिः गन्धद्रव्यैः वासितं चन्दनं देवताभ्यः प्रदाय 'अफ्सरस्सु च यो गन्धः' इत्येतया आत्मानमनुलिप्य वज्रवैडूर्यादिना उभयतः परिगृहीतसूत्रप्रोतं सौवर्णमणिं ‘इयमोषधे त्रायमाणा' इत्येतया उदपात्रे त्रिः प्रदक्षिणमावृत्य ‘अपाशोस्युरोम' इत्येतया कण्ठे तं मणिमाबद्ध्य सूत्रप्रोतं बादरं मणि पूर्ववत्तूष्णीं त्रिरावृत्य सव्ये पाणी बघ्नीयात् । अथ मन्त्रवित् कश्चित् ब्राह्मणः 'रेवतीस्त्वेति' द्वाभ्यां नवं वस्त्रमभिमन्त्र्य 'या अकृन्तन्' इति तिसृभिः उत्तरीयं धारयित्वा धृतोत्तरीयं 'परीदं वास' इत्येतया अनुमन्त्रयेत । अथ उत्तरीयस्य दशायां कुण्डले बध्वा ते दर्व्यां अग्रे स्थापयित्वा सव्येन हस्तेन तयोरुपरि आज्यमानीय तेन 'आयुष्यं वर्चस्यं' इत्यष्टाभिः प्रतिमन्त्रं हुत्वा कुण्डले अपनीय जयाद्यग्ग्युपस्थानान्तं कृत्वा 'आयुष्यं वर्चस्यं' इत्यष्टाभिरेव दक्षिणे कर्णे पुनश्च ताभिरेव सव्ये कर्णे क्रमेण कुण्डले


प्रयोगचन्द्रिका

धृत्वा 'शुभिकेशिर' इति द्वाभ्यां शिरसि स्रजमाबध्य 'यदाञ्जनं' 'मयि पर्वतपूरुष'मिति द्वाभ्यां अक्ष्णोः युगपत् अञ्जनं धृत्वा 'यन्मे वर्च: ' इत्येतया आदर्शमवेक्ष्य प्रतिष्ठेस्थ' इत्युपानहौ युगपत् धृत्वा तूष्णीं छत्रमादाय 'प्रजापतेश्शरणमसी 'त्यात्मानं आच्छाद्य 'देवस्यत्वे 'त्यादिना निवारयेत्यन्तेन शिरःप्रमाणं ऋजुं सत्वचं असुषिरं युग्मपर्वयुक्तं कल्माषं काकपृष्ठरहितं वैणवं दण्डमादाय आनक्षत्रोदयात् मौनी भूत्वा उदितेषु नक्षत्रेषु प्राचीमुदीचीं वा दिशं उपनिष्क्रम्य 'देवीः षडुर्वीः' इति प्रागाद्यधरान्तं षड्दिशमुपस्थाय 'माहास्महि' इति नक्षत्राणि चन्द्रमसं च युगपदुपस्थाय मित्रेण सहालोच्य विवाहं संन्यासं वा कुर्यात् ।

तूष्णीं स्नानम्

एवं स्नातकर्म कर्तुमशक्तः तूष्णीं स्नानकर्म करिष्य इति सङ्कल्प्य सर्वाङ्गवपनं कारयित्वा स्नात्वा मौञ्जीं विस्रस्य ब्रह्मचारिणे दत्वा पुण्यनद्यादौ तीर्थे स्नात्वा दन्तधावनाद्युत्तरीयधारणान्तममन्त्रकं कृत्वा अग्निं प्रतिष्ठाप्य परिस्तीर्य परिषिच्य प्रजापतिं मनसा ध्यायन् पालाशीं समिधं तूष्णीमावाधाय परिषिच्य कुण्डलधारणादीनि सर्वाणि अमन्त्रकं कुर्यात् ।।

स्नातकस्य कर्तव्यम्

समावर्तनप्रभृत्याविवाहात् सायं प्रातः लोकिकाग्निं प्रतिष्ठाप्य परिस्तीर्य आज्यं दवीं च संस्कृत्य परिषिच्य व्यस्ताभिः व्याहृतिभिः ‘अनाज्ञातं' इत्यादिभिश्च हुत्वा अग्निमुपतिष्ठेत । संन्यासं कर्तुकामोऽपि चत्वारि व्रतानि समावर्तनं च कृत्वैव संन्यसेत् । नैष्ठिकस्तु सोत्सर्जनानि चत्वारि व्रतानि चरित्वा समावर्तनमपि कृत्वा काषायवासाः यावज्जीवं ब्रह्मचर्यं चरेत् । उपकुर्वाण उद्वहेत् संन्यसेद्वा ।।

॥इति प्रयोगचन्द्रिकायां त्रयोदशः खण्डः ॥

25


प्रयोगचन्द्रिका अथ विवाहः विवाहं करिष्यमाणः स्वयं वा अन्यो वा अमुकगोत्रस्य अमुकशर्मणः वरस्य अमुकगोत्रायाः अमुकनाम्म्रयाः कन्यायाश्च उभयोः उद्वाहकर्माङ्ग अङ्कुरार्पणकर्म करिष्य इति सङ्कल्प्य तत् कृत्वा, तथैव सङ्कल्प्य प्रतिसरबन्धं च कुर्यात् । अथ वरो वरान् प्रेषयिष्य इति सङ्कल्प्य सुहृदः समवेतान् वेदविदः चतुरो ब्राह्मणान् ‘प्रसुग्मन्ते'ति द्वाभ्यामभिमन्त्र्य यूयममुकगोत्रात् कन्यां मह्यं वृणीध्वमिति प्रेषयेत् । ततस्ते दुहितृमन्तं गत्वा अमुकगोत्राय अमुकशर्मणे वराय अमुकगोत्रां अमुकनाम्नी भवदीयां कन्यां (कन्यां प्रजासहत्वकर्मभ्यो वृणीमह इति पाठान्तरम् ।) धर्मप्रजार्थं वृणीमहे इति ब्रूयुः । ततो दुहितृमान् दास्यामि इति प्रतिब्रूयात् । ततः प्रत्येत्य सिद्धार्था वयमिति वराय आवेद्य दुहितृमतो गृहं वरमानयेयुः । तत्र स्नातां अहतवाससं गन्धानुलिप्तां स्रग्विणीं भुक्तवतीं अलङ्कृतां कन्यां स्वयं चैवम्भूतो वरः पश्येदथोपोषितो दुहितृमान् कृतस्नानादिः कन्यादानं करिष्ये इति सङ्कल्प्य वराय आसनं दत्वा भार्यावर्जितेन जलेन वरस्य पादौ प्रक्षाल्य आचम्य वस्त्रभूषणगन्धपुष्पाणि गां भूमिं च यथाशक्ति दत्वा अमुकशर्मणो नप्त्रे अमुकशर्मणः पौत्राय, अमुकशर्मणः पुत्राय, अमुकशर्मणे वराय तुभ्यम् अमुकशर्मणो नप्त्रीं अमुकशर्मणः पौत्रीं अमुकशर्मणः पुत्रीं अमुकनाम्नीं मदीयं इमां कन्यां प्रजासहत्वकर्मभ्यः प्रतिपादयामीति प्रत्यङ्मुखस्तिष्ठन् प्राङ्मुखमवतिष्ठतो वरस्य दक्षिणे हस्ते कन्यकाया दक्षिणं हस्तं सहिरण्यं उदकपूर्वं दद्यात् वरः तां प्रतिगृह्य विवाहस्थाने उपविश्य उद्वाहकर्म करिष्य इति सङ्कल्प्य मथितं श्रोत्रियागाराद्वाहृतं (अग्निं प्रतिष्ठाप्य प्राक्तोयान्तं कृत्वा कन्याशालां गच्छेत् इति पाठान्तरम् ।) अग्निं प्रतिष्ठाप्य परिस्तीर्य कन्याशालां गच्छेत् । आगताय वराय दाता मधुपर्कदानं करिष्य इति सङ्कल्प्य आसनार्थं अयं कूर्च इति कूर्चं निक्षिपेत् । तस्मिन् वरे 'राष्ट्रभृदसि' इति प्राङ्मुख उपविष्टे 26


27 पादप्रक्षालनार्थं जलमादाय आपः पाद्याः इति ब्रूयात् । वरः तज्जलं 'आपः पादावनेजनीः' इत्येतया अभिमन्त्र्य प्रक्षालनार्थं दक्षिणं पादं पूर्वं प्रसारयेत् । दाता पूर्ववत् पादौ प्रक्षालयेत् । वरः अप उपस्पृश्य प्रक्षालयितारं दक्षिणभुजे स्पृष्ट्वा प्रतिलोमेन पाणिना 'मयि मह' इति स्वहृदयमभिमृश्याप उपस्पृश्याचामेत्। दाता मृण्मये पात्रे पुष्पाक्षतसंयुक्तं अर्हणाय जलमानीय सकूर्चाभ्यां सव्यदक्षिणाभ्यां अधस्तादुपरिष्टाञ्च परिगृह्य अर्हणीया अप इति ब्रूयात् । वरः तदा 'आमागन्' इत्येतया अभिमन्त्र्य तदेकदेशे दात्रा स्वाञ्जलौ दीयमाने ‘विराजो दोहोऽसीति' जपित्वा तच्छेषं दात्रा पुरस्तान्नीयमानं 'समुद्रं वः प्रहिणोमी'त्येतयाऽभिमन्त्रयेत्। दाता वराय वस्त्रकुण्डलाङ्गुलीयादि दत्वा दधि मधुघृतं च कांस्यपात्रे कस्मिंश्चित्पात्रे वा संसृज्य बृहता कांस्यपात्रेण पूर्ववत् गृह्य मधुपर्क इति ब्रूयात् । त्रिः ब्रूयादित्येके । वरः पाणिभ्यां तं प्रतिगृह्य पिधानपात्रमपनीय 'त्रय्यै विद्यायै' इति द्वाभ्यां अभिमन्त्र्याचम्य अमृतोपस्तरणमसि इत्यपः प्राश्य 'यन्मधुनो मधव्यमि'ति मधुपर्कं त्रिः प्राश्य अमृतापिधानमसि इत्यपः प्राश्याचामेत्। ततो दाता वराय गां प्रदर्श्य गौरिति ब्रूयात् । वरः पाणिभ्यां तं प्रतिगृह्य 'यज्ञो वर्धतां' इत्यादिमन्त्रान् उपांशु जपित्वा 'ओं उत्सृजत' इत्युच्चैः प्रतिब्रूयात् । सिद्धेऽन्ने दाता तिष्ठन् वराय भूतमिति ब्रूयात् । वरः तदन्नं सा विराट् इति उपांशु अभिमन्त्र्य ओं कल्पयतेत्युच्चैः ब्रूयात्। ततो दाता वरं भोजयेत्। ततो वरस्तण्डुलराशिस्थां धान्यराशिस्थां वा कन्यां दृष्ट्वा 'अभ्रातृघ्नीं ' इत्येतां जपित्वा चक्षुरुपसङ्गृह्य 'अघोरचक्षुरि 'त्येतया कन्यादृष्टौ स्वदृष्टिं निपात्य अवयवशः समीक्ष्य तया सह दर्भेष्वासीन आवाभ्यां कर्माणि कर्तव्यानि प्रजाश्चोत्पादयितव्या इति सङ्कल्प्य, वध्वा अपि एवं सङ्कल्पः। अङ्गुष्ठानामिकाभ्यां दर्भ सङ्गृह्य तेन 'इदमहं या त्वयि' इति तस्या भ्रुवोः मध्यं सम्मृज्य पश्चान्निरस्य अप उपस्पृशेत्। तया एतन्मात्रादि

प्रयोगचन्द्रिका

भिर्वा अन्योन्यवियोगचिन्तया रोदने कृते 'जीवा५ रुदन्ति' इति जपेत् ।


प्रयोगचन्द्रिका

ततो वेदविदः समवेतान् चतुरो ब्राह्मणान् वधूस्नानार्थं उदकुम्भमाहर्तुं

'व्युक्षत्क्रूरम्' इत्येतया उच्चैः प्रेरयेत् । ते च यत्र पूर्वं पुरुषाः स्नानादिषु न मृताः तत उदकमानयेयुः । अथ वरो दर्भेः कृतं वलयमर्यम्णोऽग्निं इति तस्याः शिरसिनिधाय तदुपरि 'खेनसः' इत्येतया दक्षिणं बाह्ययुगच्छिद्रं निधाय तस्मिन् छिद्रे ‘शन्ते हिरण्यं' इत्येतया हिरण्यमन्तर्धाय पूर्वमाहतेन जलेन 'हिरण्यवर्णाः' इति पञ्चभिः तां स्नापयित्वा 'परि त्वा गिर्वणो गिर' इत्येतया अहतं वासः परिधाप्य द्विराचम्य 'माङ्गल्यतन्तुनाऽनेन' इति तस्याः आसीनायाः कण्ठे माङ्गल्यसूत्रं बध्वा ‘आशासाना सौमनसं’ इत्येतया तस्या कटिदेशे योकत्रेण सन्नह्य स्वस्य दक्षिणहस्तेन तस्याः दक्षिणहस्तं गृहीत्वा ‘पूषा त्वेतो नयतु' इत्येतया अनेरभिमुखमानीय अग्नेः पश्चादुदग्रं कटमास्तीर्य तस्मिन् दक्षिणतः वधूः, उत्तरतः स्वयं च युगपदुपविश्य पात्रसादनान्ते अश्मानं लाजांश्च युगपत्सादयित्वा आज्यभागान्ते 'सोमः प्रथमः' इत्येताभ्यां पत्नीमभिमन्त्र्य तस्या उत्तानं साङ्गुष्ठं हस्तं अवाचीनेन स्वदक्षिणहस्तेन ‘गृभ्णामि ते' इति चतसृभिः गृहीत्वा तया सहोत्थायानेरुत्तरतो गत्वा तत आरभ्य प्रागायतनानि उदगायतनानि वा सप्तपदानि ‘एकमिषे' इत्यादिभिः सप्तभिः प्रतिमन्त्रं दक्षिणेन पदा प्रक्रम्य सप्तमे पदे निहिते ‘सखा सप्तपदा भव' इत्यादि 'सूनृत' इत्यन्तं जपित्वाग्निं प्रदक्षिणं कुर्यात्। सर्वेष्वपि प्रदक्षिणेषु आज्यस्थाली प्रणीतिं अश्मानं लाजांश्च अभ्यन्तरे कृत्वा दक्षिणतो निषादितस्य ब्राह्मणस्याग्नेश्चान्तरा गच्छेत् । एवं पत्न्या सह प्रदक्षिणं कृत्वा यथास्थानमुपविश्य हस्तं मुक्त्वा पत्न्याऽन्वारब्धः 'सोमाय जनिविदे स्वाहा' इत्यादिषोडशभिः प्रतिमन्त्रं हुत्वा अग्नेरुत्तरतोऽश्मानं‘आतिष्ठेम 'मिति पत्नीं दक्षिणेन पदा स्थाप्य दर्वीसंस्कारवत् पत्न्यञ्जलिं संस्कृत्य तस्मिन्नुपस्तीर्य द्विः लाजानावपेत्। जमदग्नीनां त्रिः। पत्न्याः सोदर्यो लाजानावपतीत्येके । अभिघार्य वध्वञ्जलिं गृहीत्वा तेन देवतीर्थेन 'इयं नार्युपब्रूते' इत्येतया हुत्वा तस्या हस्तं गृहीत्वोत्थाप्य

28


प्रयोगचन्द्रिका

29

'तुभ्यमग्रे पर्यवहन्' इति तिसृभिः तया सहाग्निं प्रदक्षिणं कृत्वा पूर्ववत् अश्मानमास्थाप्योपविश्य 'अर्यमणं नु देवं' इति पूर्ववत् लाजान् हुत्वा पूर्ववत् प्रदक्षिणं कृत्वा पुनरप्यश्मानमास्थाप्योपविश्य 'त्वमर्यमा भवसि' इति पुनः लाजान् हुत्वा पुनः प्रदक्षिणं कृत्वा यथास्थानमुपविश्य जयाद्यनयुपस्थानान्तं कृत्वा ‘प्र त्वा मुञ्चामि' इत्येताभ्यां योक्त्रं विमुञ्चेत्। पश्चात् निरस्याप उपस्पृशेत्। एतमेवाग्निं यावज्जीवं धारयेत्। एतस्मिन्नग्नौ ‘यदृतेचित्’ इति होम, प्रविश्यहोम, सर्वस्थालीपाकशेषहोम, पुंसुवन, सीमन्त, गृहप्रवेश, पार्वण, पिण्डपितृयज्ञौपासन, वैश्वदेवपञ्चमहायज्ञादीनि कुर्यात् ।।

॥ इति प्रयोगचन्द्रिकायां चतुर्दशः खण्डः ॥

अथ उत्तम्भनादि

अथ तां पत्नीं हस्तिनाश्वेन शिबिकयान्दोलिकया मनुष्यादिना वा गृहं प्रापयेत् । रथेन प्रापणे 'सत्येनोत्तभिता' इति रथस्योत्तम्भनं कृत्वा ‘युञ्जन्ति ब्रध्नं’ ‘योगे योगे' इति द्वाभ्यां दक्षिणवामयोः क्रमेण वाहौ संयोज्य रथादिवाहनमारोहेति 'सुकि शुकमिति चतुसृभिरभिमन्त्र्य रथवर्तन्योः भाविन्योः दक्षिणवामयोः क्रमेण नीललोहिते सूत्रे 'नीललोहिते भवत' इत्येतया व्यवस्तीर्य तयोरुपरि 'ये वध्वश्चन्द्रं वहतु मिति तिसृभिः गच्छेत्। पत्न्याः पश्चादवधानेन विवाहाग्निं हारयेत् । मार्गमध्ये पुण्यनद्यादितीर्थस्थाणुचतुष्पथव्यतिक्रमे 'तामन्दसाने 'त्येतां जपेत्। 'अयं नो मह्याः पारं' इत्येतया नावमभिमन्त्रयेत् । न पत्नी नाविकान् पश्येत्। नदीं तीर्त्वा 'अस्य पार' इत्येतां जपेत् । श्मशानोपरिगमने पत्नीभूषणादिनाशे वा रथनाशे वा यदृत आदिहोमः। ‘यदृतादिहोमं करिष्य इति सङ्कल्प्य अग्निप्रतिष्ठाद्याज्यभागान्ते पत्न्यान्वारब्धो 'यदृतेचिदभिश्रवः' इति सप्तभिः प्रतिमन्त्रं हुत्वा जयाद्यग्नयुपस्थानान्तं कुर्यात् । प्लक्षन्यग्रोधादिक्षीरवृक्षातिक्रमे ' ये गन्धर्वाः' इत्येतां जपेत्। नदीमरुकान्तारयोरतिक्रमे 'या ओषधय' इत्येतां जपेत्। ।


30

प्रयोगचन्द्रिका अथ प्रविश्यहोमारम्भः

‘संकाशयामि' इत्येतया स्वगृहं पत्न्याः सन्दर्शयेत् । ‘आवामगन्' इति द्वाभ्यां दक्षिणवामयोः क्रमेण वाहौ विमुच्य गृहं प्रविश्य 'शर्म वर्मेदं' इत्येतया अगारस्य मध्ये लोहितमानडुहं चर्म प्राक्छिर उत्तरलोमास्तीर्य दक्षिणपादनिधानपूर्वकं पत्नीं गृहं प्रवेशयेत् । गृहान् भद्रानिति तां वाचयेत् । उभावपि पादेन देहली न स्पृशेताम् । गृह उत्तरपूर्वदेशे प्रविश्यहोमं करिष्ये इति सङ्प्य अग्निप्रतिष्ठाद्याज्यभागान्ते पत्न्यान्वारब्धः ‘आगन् गोष्ठ'मिति त्रयोदशभिः प्रतिमन्त्रं हुत्वा जयाद्यग्न्युपस्थानान्तं कृत्वा पूर्वास्तृते चर्मणि ‘इह गाव' इत्येतया उपविशेताम्। सर्वत्रोपवेशने दक्षिणतः पत्नी उत्तरतो वरः। अथ यस्याः पुत्रा एव जायन्ते जातास्सर्वेपि जीवन्ति तस्याः पुत्रं ‘सोमेनादित्याः’ इत्येतया पत्न्यङ्के निवेश्य तस्मै 'प्रस्वस्थ' इति कदल्यादिफलानि दत्वा ‘इह प्रियं' इत्येते जपित्वा उभौ वाचं यच्छतः आनक्षत्रोदयात् - उदितेषु नक्षत्रेषु प्राचीमुदीचीं वा दिशं गत्वा 'ध्रुवक्षितिः ध्रुवयोनि 'रिति ध्रुवं, ‘सप्तर्षयः प्रथमां’ इत्यरुन्धतीं च क्रमेण दर्शयित्वा तया सहोपविशेत् ।।

अथ आग्नेयस्थालीपाक:

आग्नेयेन स्थालीपाकेन यक्ष्ये इति सङ्कल्पयेत् । पत्नी व्रीहिनवहन्यात्। तस्मिन्नेवाग्नौ स्वयं चरुंश्रपयित्वा अभिघार्योत्तरतोऽवतार्य पुनरभिघार्याग्निप्रतिष्ठाद्यग्निमुखान्ते पत्न्यान्वारब्धो दर्व्यामुपस्तीर्य हविर्मध्यादङ्गुष्ठपर्वमात्रं मध्यानामिकाऽङ्गुष्ठैः द्विरवदाय (जमदग्नीनां त्रिः) सकृदभिघार्य चरौ प्रत्यभिघार्य ‘अग्नये स्वाहा' इत्यग्निमध्ये हुत्वा पूर्ववदुपस्तीर्य आर्द्रामलकमात्रमुत्तरार्धात् सकृदवदाय (तेषां द्विरवदाय) द्विरभिघार्य अग्नये स्विष्टकृते स्वाहा' इति प्रागुदीच्यां पूर्वाहुत्यसंसक्तं हुत्वा निधानक्रमेण परिधीनभ्यज्य प्रधानदवीं दक्षिणत इतरां मध्ये आज्यस्थालीमुत्तरतश्चाग्नेः पश्चान्निधाय पात्रसादनदर्भानादाय प्रधानदर्व्यामग्रं इतरदर्व्यां मध्यं आज्यस्थाल्यां मूलमिति क्रमेण


31

प्रयोगचन्द्रिका

त्रिरक्त्वा तेष्वेकं दर्भ प्रज्ञातं निधाय दक्षिणोत्तराभ्यां पाणिभ्यां दर्व्यां प्रतिष्ठाप्य सव्यङ्करं निरस्य तिर्यञ्चं हस्तं अधारयन् अग्रमुदत्याग्नौ प्रहृत्य पुनरुदत्य मध्यं प्रहत्य पुरुदत्य मूलं प्रहत्य निहितं दर्भं च प्रहृत्य तर्जन्या त्रिरग्निं निर्दिश्य तमभिमन्त्र्य दक्षिणहस्तेन भूमिं स्पृष्ट्वा मध्यमं परिधिं अग्नौ प्रहृत्य अन्यौ हस्ताभ्यां युगपदादाय अग्नावुत्तरार्धस्य अङ्गारेषु अग्रं प्रवेश्य प्रहृत्य स स्रावहोमादि कुर्यात् । एवं सर्वत्र चरुकर्मसु परिध्यञ्चनादि सस्रावान्तं लेपकार्यं कुर्यात् । ततो बह्वाज्यसिक्तेन हुतशेषेण चरुणा दक्षिणतो निषादितं ब्राह्मणं भोजयित्वा पूज्याय ब्राह्मणायर्षभं दद्यात्। पूर्णपात्रमपीत्येके ।

औपासनारम्भः

रात्रौ नवसु नाडिकासु औपासनमारभेत । नवघटिका अतीताश्चेत् श्वस्सायं ब्राह्मणाननुज्ञाप्य औपासनमारप्स्य इति सङ्कल्प्य सायमौपासानहोमं होष्यामीति पुनस्सङ्कल्प्य उल्लिख्यावोक्ष्याग्निं प्रतिष्ठाप्य प्राक्तोयं निधाय परिषिच्य अग्नावेकां समिधमाधाय द्वादशपर्वपूरितं तण्डुलं' अग्रये स्वाहे 'ति हस्तेन देवतीर्थेन अग्निमध्ये हुत्वा किञ्चिदधिकभागं ‘अग्नये स्विष्टकृते स्वाहा' इति अग्नावुत्तरपूर्वे पूर्ववत् हुत्वा पुनरेकां समिधमाधाय परिषिच्याग्निमुपतिष्ठेत्।

दम्पत्योर्नियमः

विवाहादिशेषहोमान्तं द्वितीयादिविवाहेष्वपि दम्पत्योः क्षारलवणमधुदन्तधावनाञ्जनाभ्यञ्जनगन्धपुष्पताम्बूलखट्वादिशयनस्मरणकीर्तनकेलीप्रेक्षणगुह्यभाषणसङ्कल्पाध्यवसायक्रियानिर्वृतिरूपाष्टाङ्गमैथुनवर्ज आग्नेयस्थालीपाकादिचतूरात्रं तयोरेकस्मिन् कटे शयनं कार्यम्। शयने च तयोर्मध्ये नैयग्रोधौदुम्बराश्वत्थप्लाक्षेष्वन्यतमदण्डं गन्धपुष्पालङ्कृतं वाससा सूत्रेण वा परिवेष्टितं निधाय तस्मिन् विश्वावसुं गन्धर्वं भावयेत् ।


प्रयोगचन्द्रिका अथ शेषहोमः

चतुर्थ्यां रात्र्याम् अन्त्ययामे दण्ड' मुदीर्वात' इत्येताभ्यामुत्थाप्य प्रक्षाल्य निधाय शेषहोमं करिष्य इति सङ्कल्प्याग्निप्रतिष्ठाद्याज्यभागान्ते पत्न्यान्वारब्धः ‘अग्ने प्रायश्चित्त' इति सप्तभिः प्रतिमन्त्रं हुत्वा जयाद्यग्नयुपस्थानान्ते अग्नेः पश्चात् पत्नीं प्राङ्मुखीमुपवेश्य तस्याश्शिरसि हुतशेषमाज्यं ‘भूः स्वाहा, भुवः स्वाहा, सुवः स्वाहा ओ स्वाहे 'ति निनयेत् । 'अपश्यं त्वा मनसा चेकितानं' इत्येतया पत्नी पतिं समीक्षेत । 'अपश्यं त्वा मनसा दीध्याना 'मित्येतया पतिः पत्नीं समीक्षते। आज्याभ्यक्ताभ्यां : अङ्गुष्ठानामिकाभ्यां 'समञ्जन्तु विश्वे देवाः' इत्येतया तयोः हृदयदेशौ युगपत् सम्मृज्य 'प्रजापते तन्वं मे' इति तिस्रो जपेत् ।

अथ समावेशनम्

तद्रात्रौ अन्यस्यां वा रात्रौ उपलिप्तं गन्धपुष्पधूपवासितं घृतदीपदीपितं स्वास्तरणतल्पयुक्तं गृहं पत्न्या सह प्रविश्य समावेशनं करिष्य इति सङ्कल्प्य ‘आरोहोरु'मित्यादि ‘देवेषु कृणुतो दुव' इत्यन्तं जपित्वा तया सह संविशेत् । परदिनमारभ्य द्वादशाहं पूर्वोक्तक्षारलवणवर्जनादिव्रतं एकरात्रोपवासं च सपत्नीकञ्चरित्वा परेद्युः वैश्वदेवं पञ्जमहायज्ञानारभेत। ततोऽपरपक्षे मासिश्राद्धं च संवेशनानन्तरमपरपक्षश्चेत् पूर्वं मासिश्राद्धमारभ्य पश्चात्पूर्वपक्षे वैश्वदेवमारभेत। यद्यस्मिन् समावेशनकाले दैवाहतुगमनप्राप्ती तदा 'आरोहोरु 'मिति पूर्वं जपित्वा 'विष्णुर्योनिं' इति पश्चादभिमन्त्र्य ततस्तया सह संविशेत् ।।

॥ इति प्रयोगचन्द्रिकायां पञ्चदशः खण्डः ॥

दर्शपूर्णमासारम्भः

दर्शपूर्णमासस्थालीपाकौ पौर्णमास्यां अमावास्यायां वा पत्न्या सह कृतैकभुक्त: परेद्युराग्नेयस्थालीपाकवत् कुर्यात् । द्वेधा विभक्तस्याह्नो मध्ये

32


प्रयोगचन्द्रिका

तत्पूर्वं वा पर्वप्रतिपत्सन्धिश्चेत् तस्मिन्दिने स्थालीपाकं कुर्यात्। परतस्सन्धिश्चेत् परस्मिन् दिने कुर्यात्। आग्नेयस्थालीपाकशेषहोमयोः मध्ये वा तदूर्ध्वं वा पौर्णमास्यां स्थालीपाकमारभेत । तस्याषाढादिपितृमासचतुष्टयाधिमासगुरुशुक्रमौढ्यग्रहणसङ्क्रान्तिदोषदुष्टत्वे तत्पूर्वं शेषहोमात्परं दर्शसम्भवे दर्शात्पूर्वमेव यस्यां कस्याञ्चित् तिथौ पौर्णमासस्थालीपाकं कृत्वा दर्शस्थालीपाकं च स्वकाले कुर्यात्। तत्र दर्शपूर्णमासस्थालीपाकावारप्स्ये पौर्णमासस्थालीपाकेन यक्ष्य इति सङ्कल्पः । एवं दर्शपूर्णमासस्थालीपाको प्रतिपदि प्रतिपदि कुर्यात् । शरदि पौर्णमास्याममावास्यायां वा आग्रयणेन स्थालीपाकेन यक्ष्ये इति सङ्कल्प्य पूर्ववत् व्रीह्यवहननाद्यग्निमुखान्ते पत्न्यान्वारब्धः पूर्ववदवदाय इन्द्राग्निभ्यां स्वाहा, विश्वेभ्योदेवेभ्यः स्वाहा, द्यावापृथिवीभ्यां स्वाहा, अग्नये स्विष्टकृते स्वाहेति हुत्वा लेपकार्यादिकृत्वा ग्रासमात्रं हुतशेषं अन्नं तण्डुलं वा प्राश्य अपः पीत्वाचम्य यथोत्क्षिप्यमाणो न शीर्येत, तथा सुदृढमोदनं पिण्डं हुतशेषेण कृत्वा ‘परमेष्ठ्यसि परमां माश्रियं गमय' इति गृह्य पृष्ठवंश उत्क्षिप्य चरुशेषेण बह्वाज्यसिक्तेन ब्राह्मणं भोजयेत् । एतेषु वृषभदानवर्जं अष्टाविंशत्यधिकशतमुष्टिधान्यपूर्ण यत्किञ्चित्पात्रं दद्यादित्येके | आग्रयणं कर्तुमशक्तः श्रोत्रियस्य हुतशेषं याचयित्वा प्राश्नीयात्।।

कन्याया रजोदर्शने कर्तव्यम्

विवाहे 'सोमाय जनिविदे स्वाहे 'ति होमात्पूर्वं कन्यायां रजस्वलायां आपो अस्मानिति यजुःपवित्रेण पुरुषसूक्तपञ्चशान्त्यब्लिङ्गगायत्रीपवमानैश्च अभिमन्त्रितजलेन तां स्नापयित्वा अन्यद्वस्त्रं परिधाप्य तस्मिन्नेवाग्नौ समस्ताभिः व्याहृतिभिः ‘सप्तते अग्ने’ ‘यन्म आत्मनो मिन्दा' 'पुनरग्नि’ रित्येतैः ‘भूरग्नये’ ‘भूरन्नमग्नये' 'भूरग्रेयेचे 'ति अनुवाकत्रयेण प्रतिस्वाहाकारं 'तन्तुन्तन्व 'न्नित्येतया व्यस्ताभिः व्याहृतिभिः 'अनाज्ञात 'मित्यादिभिश्च हुत्वा ब्रह्मणाननुज्ञाप्य

33


34

प्रयोगचन्द्रिका

तन्त्रशेषं समापयेत्। प्रधानहोमात्परं रजोदर्शने चतुर्थेऽहनि स्नानब्रह्मकूर्चप्राशनपुनःस्नानानि कारयित्वा तन्त्रशेषं समापयेत् ।।

॥इति प्रयोगचन्द्रिकायां षोडशः खण्डः ॥ पुनर्विवाहनिमित्तानि

वरस्य कन्याया वा मातरि रजस्वलायां वा गर्भिण्यां आशौचे सूतके वा अशुभनक्षत्रे वा विवाहे कृते विवाहानन्तरं प्रवेशहोमात्पूर्वं स्वग्रामप्रयाणे वा केनचिद्विघ्नेन वा द्वादशाहेऽतिक्रान्ते विवाहौपासनारम्भयोः मध्येऽग्निनाशे च पुनर्विवाहं कुर्यात् । तत्राङ्कुरप्रतिसरवरप्रेषणादिवर्ज ‘अभ्रातृघ्नी 'मित्यौपासनान्तं सर्वमेकस्मिन् दिने सुमुहूर्ते कृत्वा तस्मिन्नेव अपररात्रे शेषहोमं कुर्यात्। प्रोषितस्य पित्रादेः वृत्तान्ताश्रवणेन पञ्चदशाब्दादिकाले गते तद्भ्रात्राद्यैः तस्यौर्ध्वदेहिके कृते पुनरागते तस्मिन् तस्यापि : पुत्रादिः तं घृतपूर्णे कटाहादौ त्रिरात्रमेकरात्रं वा निक्षिप्य सुमुहूर्ते तमुत्थाप्य जातकर्माद्यैः वैश्वदेवव्रतान्तैः संस्कुर्यात् । एवं संस्कृतः सः कस्मिंश्चित् गिरौ द्वादशाहं त्र्यहं वा नियमपूर्वकं उपोष्यागम्य समावर्तनं कृत्वा पूर्वभार्यां तदभावे कन्यां वा उद्वाह्य 'अग्नय आयुष्मते' स्थालीपाकं कुर्यात्। आहिताग्निश्चेदग्नीनाधाय व्रात्यस्तोमेन यजेत । अथवा गिरिं गत्वा तत्रैव ऐन्द्राग्नेन पशुना यजेत्। अथवा अग्नये कामायेष्टिं कुर्यात् । ततोऽग्नय आयुष्मतेष्टिं कुर्यात्। ततो यथेष्ठं क्रतुभिः यजेत ।

विवाहाद्यग्निनाशे

औपासनारम्भशेषहोमयोर्मध्ये अग्निनाशे त्रिरात्रमध्ये उपनयनाग्निनाशे दशरात्रमध्ये जातकर्माग्निनाशे वा क्रमेण विवाहाग्निसन्धानमुपनयनाग्निसन्धानं जातकर्माग्निसन्धानं करिष्ये इति सङ्कल्प्य 'अपहता असुराः' 'शन्नो देवीः' इति द्वाभ्यां तद्भस्म प्रोक्ष्य 'अयं ते योनिर्ऋत्विय' इति समिधि तद्भस्म समारोप्य मथिताग्नौ विवाहश्चेत् मथिताग्निं, श्रोत्रियागारात् आहताग्नौ


प्रयोगचन्द्रिका

विवाहश्चेत् श्रोत्रियागारादाहृताग्निं जातकर्मोपनयनयोः लौकिकाग्निं प्रतिष्ठाप्य 'आजुह्वानः' 'उद्द्बुध्यस्वे'ति द्वाभ्यां लौकिकाग्नौ तां समिधमाधाय परिस्तीर्याज्यं दवीं च संस्कृत्य परिषिच्य 'अयाश्च' 'अग्निहॊते'ति द्वाभ्यां 'ब्राह्मण एक होता' इत्यनुवाकेन दशभिः 'मनोज्योतिः' 'यन्म आत्मनोमिन्दा' 'पुनरग्नि रिति तिसृभिः ‘भूरग्नये'' भूरन्नमग्नये' 'भूरनये च' इत्यनुवाकत्रयेण प्रतिस्वाहाकारं व्यस्ताभिः समस्ताभिः व्याहृतिभिः अनाज्ञातत्रयेण च हुत्वा परिषिच्य तत्तत्तन्त्रशेषं समापयेत् ।

धार्याग्निनाशे

दिवा रात्रौ वा भोजनात्पूर्वं अग्निनाशे अग्निं सन्धाय एककालमुपवसेत्। भोजनात्परं चेत् द्विकालमुपवसेत् । अमेध्यादिना स्पृष्टेऽन्यैरपहते वा अग्नौ एवं स्वयमेव नष्टेऽग्नौ उपवासं वा 'अयाश्चाग्नेऽसी' त्याहुतिं वा कुर्यात् । सर्वत्राग्निसन्धाने सायमारभ्य आहुतिचतुष्टयं तन्त्रेणैव कुर्यात्। प्रतिमासं पादकृच्छ्रं कुर्यात्। पञ्चप्रस्थतण्डुलं पादप्रस्थघृतं च श्रोत्रियेभ्यो दद्यात् । ‘प्रस्थपरिमाणं - द्वात्रिंशत्प्रसृतिः षोडशमुष्टिर्वा प्रस्थः। - औपासनाग्निद्वयसंसर्गे

औपासनाग्निद्वयसंसर्गे तमग्निं द्वेधा विभज्य ममायमंशो ममायमंश इति द्वावपि प्रत्येकं अभिमानीकृत्य पूर्वहोता स्वांशे 'अग्नये विवचये स्वाहे ति हुत्वा प्रायश्चित्ताहुती: जुहुयात्। पश्चाद्धोता स्वांशे ‘अग्नये विवचये स्वाहा' ‘अनये पथिकृते स्वाहे 'ति हुत्वा प्रायश्चित्ताहुतीः जुहुयात्। ततस्तावुभौ सहैव समारोपयेताम्।

औपासनाग्नेः लौकिकाग्निसंसर्गे

औपासनानेः लौकिकाग्निसंसर्गे 'विविचि पाहि' पञ्चकं च जुहुयात् ।।

35


प्रयोगचन्द्रिका भार्याद्वयाग्निसंसर्गः

भार्यायां विद्यमानायां धर्मार्थं प्रजार्थं वा विवाहे कर्तव्ये पूर्वाग्नौ लौकिकाग्नौ वा विवाहहोमं कुर्यात् । लौकिकाग्नौ विवाहश्चेत् तयोरग्नयोः संसर्गं कुर्यात्। दक्षिणवामपार्श्वस्थाभ्यां ज्येष्ठाकनिष्ठाभ्यां सह औपासनाग्निद्वय संसर्गं करिष्य इति सङ्कल्प्य द्वितीयाग्निं प्रतिष्ठाप्य परिस्तीर्य आज्यं दवीं च संस्कृत्य परिषिच्य कनिष्ठपत्न्यान्वारब्धः प्रधानदर्व्यां इतरदर्व्यां चतुर्धा गृहीत्वा हुत्वा अयं ते योनिरिति समिधि समारोप्य 'आजुह्वान' ‘उद्बुध्यस्वे'ति द्वाभ्यां पूर्वस्मिन् अग्नौ तां समिधमाधाय अग्निप्रतिष्ठाद्यग्निमुखान्ते पत्नीभ्यामन्वारब्धः घृतसूक्तेन अष्टावाहुतिं प्रत्याहुति चतुर्गृहीतं हुत्वा अग्नेरुत्तरतः प्रतिष्ठिताभिघारितात् अन्नात् विधिवदवदाय ‘समितसङ्कल्पेथा'मिति वाक्यद्वयं प्रणवान्तमुक्त्वा अग्ने पुरीष्येति वाक्यद्वयेन हुत्वा ‘पुरीष्यस्त्वमग्न' इत्याद्यनुवाकान्तं द्वाभ्यां द्वाभ्यां वाक्याभ्यां आज्याहुतीः हुत्वा स्विष्टकृदाद्यग्नयुपस्थानान्तं कृत्वा दक्षिणतो निविष्टाय ब्राह्मणाय गां दत्वा अग्नेः पुरस्तात् दर्भस्तम्बेषु ब्रह्मजज्ञानं पिता विराजामिति द्वाभ्यां हुतशेषमन्नं निदद्ध्यात्। एवं संसृष्टेऽग्नावुभयोः पत्न्योः पुंसुवनादि कर्म कुर्यात्।

संसृष्टाग्निविभागः

अथवा संसृष्टाग्निविभागं करिष्य इति सङ्कल्प्य तमग्निं प्रतिष्ठाप्य परिस्तीर्य आज्यं दर्वीञ्च संस्कृत्य परिषिच्य 'सप्तते अग्ने' इति पूर्णाहुतिं हुत्वा ‘अयं ते योनिर् ऋत्विय' इति तमग्निं द्वयोस्समिधोः युगपदारोप्य ‘अच्छा गिरो मतय’ इति तमग्निं द्वेधा विभज्य ‘आजुह्वान' 'उद्बुध्यस्वे'ति द्वाभ्यां तयोरग्नयोः द्वे समिधावाधाय ‘अयाश्चाग्नेऽसि' इत्येतया व्याहृतिभिश्च ‘अनाज्ञात 'मित्यादि भिश्च द्वयोरग्नयोः प्रत्येकं हुत्वा दक्षिणपार्श्वस्थेऽग्रौ ज्येष्ठायाः वामभागस्थेऽग्नौ कनिष्ठायाश्च पुंसुवनादि कुर्यात् । पूर्वस्मिन्नग्नौ द्वितीयविवाहहोमेऽपि एवमेव विभागं कुर्यात्। बहुपत्नीकोऽप्येवमेव अग्नीनां संसर्ग विभागं च कुर्यात् ।

॥ इति प्रयोगचन्द्रिकायां सप्तदशः खण्डः ॥

36


प्रयोगचन्द्रिका

गृहारम्भप्रवेशौ गृहं प्रारभमाणः यो भूभागः आगारत्वेनाभिप्रेतः तन्नैर्ऋत्यां निम्नं यथा भवति तथा खनित्रादिना पांसूनुत्पाद्य पालाशेन शमीमयेन वा उर्दूहफलकेन 'यद्भूमेः क्रूरं' इत्येतया एतामेव दिशं मन्त्रमावर्त्य त्रिरुदूह्य 'स्योना पृथिवी' इत्येतया तामभिमृश्य स्थूणानिखननार्थान् गर्तान् कर्मकारैः प्रदक्षिणं खादयित्वा अगारस्याभ्यन्तरं पांसूनुदूप्य निष्क्रामतो जनस्य दक्षिणपार्श्वस्थे गर्ते ‘इहैव तिष्ठ' 'निमिते'त्येताभ्यां स्थूणामवधाय एताभ्यामेव सव्ये अन्येष्वपि खननक्रमेण अन्या अपि स्थूणाः तूष्णीमवधाय दृढीकृत्वा (त्य) तासु स्थूणासु आधीयमानवंशं 'ऋतेन स्थूणावधिरोहे 'त्यभिमन्त्र्य सम्यङ्निर्मितं गृहं गत्वा चतुर्दिक्षु मध्ये च स्थापिताः स्थूणाः प्राच्यादिक्रमेण तत्तदभिमुखः ‘ब्रह्म च ते क्षत्रं च' इत्यादिभिः पञ्चभिः अभिमन्त्र्य गृहप्रवेशं करिष्य इति सङ्कल्प्य पालाशैः शमीमयैर्वा काष्ठैः अग्निं प्रज्वाल्य तमग्निं 'उद्ध्रयमाण' इत्येतया अह्नि प्रवेशे 'रात्रिया यदेनः कृतं', रात्रिप्रवेशे 'अह्ना यदेनः कृतं' इत्यूहेन उद्धृतमग्निं 'इन्द्रस्य गृहा' इति गृहं प्रपाद्य (प्रापय्य) उत्तरपूर्वे देशे ‘अमृताहुति'मित्येतया तमग्निं प्रतिष्ठापयेत्। एतस्मिन् काले अग्निहोत्रगृहे श्रौताग्नीनपि प्रतिष्ठापयेत् । औपासनाग्रेर्दक्षिणतः नानादिगग्रान् दर्भान् संस्तीर्य तेषु 'अन्नपत' इत्येतया द्रोणादनूनान् व्रीहीन् यवांश्च निक्षिप्य तेषूदकुम्भं निधाय अरिष्टा अस्माकमिति कुम्भचतुष्कजलेन प्रतिकुम्भं मान्त्रमावृत्य कुम्भं पूरयेत् । भिन्ने यधुदकुम्भे स्यात् 'भूमिभूमिमगा 'दिति तमनुमन्त्रयेत् । सर्वत्र मृण्मयं पात्रं एतेनानुमन्त्र्येत्। अथाग्निप्रतिष्ठाद्याज्यभागन्ते ‘वास्तोष्पते प्रतिजानीही 'ति चतुर्भिः हुत्वा जयाद्यग्नयुपस्थानान्तं कृत्वा पूर्वस्थापितं कुम्भं गृहीत्वा तेन कुम्भजलेन 'शिव शिव 'मिति प्रागारभ्य प्रदक्षिणं निवेशनं गृहं वा सन्ततधारया त्रिः परिषिच्य अपूपसक्तुसहितं ब्राह्मणान् भोजयेत्।

37


प्रयोगचन्द्रिका

एवं गर्भाधानादि गृहप्रवेशान्तानां कर्मणां प्रयोगः बहून् ग्रन्थानवलोक्य । तत्र स्थितानर्थान् सङ्गृह्य एकत्र सुखबोधार्थं भगवत्कृपालब्धज्ञानबुद्धिलेशेन मया तेनैव प्रेरितः तत्प्रीत्यर्थं यथामति यथाप्रज्ञं कृतः । तस्मात् कामक्रोधेर्ष्यादिदोषरहिता गुणग्राहिणो महान्तः कृतिमिमां प्रयोगचन्द्रिकां सम्यग्वीक्ष्य अत्रानुक्तदुरुक्ताधिकोक्तपुनरुक्तादिदोषान् सोढ्वा बालानां कलभाषणमिव मन्यमानाः प्रमोदध्वम्। अनेन भगवान् प्रीणातु श्रियः पतिः श्रिय:पतिः । 38

॥ इति प्रयोगचन्द्रिकायां अष्टादशः खण्डः ॥

श्रीमद्भिः कविकथककण्ठीरवगुरुभिः सर्वतन्त्रस्वतन्त्रोभयवेदान्ताचार्यः श्रीमद्वेङ्कटनाथैः विरचितनिजमततिरस्कारविगमा निरातङ्का इति बिरुदानां श्रीमद्भगद्रामानुजभाष्ये पूर्वाचार्यास्संचिक्षिपुरिति पूर्वाचार्यत्वेन प्रसिद्धानां विशिष्टाद्वैतसिद्धान्तभाष्यकाराणां नैध्रुव माडपूशि आल्वानित्यपरनामधेयानां श्रीमद्द्रमिडाचार्याणां वंश्य नैध्रुव श्रीनिवासार्य सूनुना वीरराघवेण श्रीरामचन्द्रप्रसादेन विरचिता प्रयोगचन्द्रिका सम्पूर्णा ।

